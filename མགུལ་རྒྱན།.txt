འཛམ་གླིང་རྩོམ་རིག་གྲགས་ཅན་བོད་འགྱུར་དཔེ་ཚོགས།
? S
མགུལ་རྒྱན།
མོ་པེ་སན་ཐེ་ཡི་སྒྲུང་ཐུང་བདམས་བསྒྲིགས།
[ཧྥ་རན་སི]མོ་པེ་སན་ཐེས་བརྩམས།
ཕུན་ནོར་གྱིས་རྒྱ་ཡིག་ནས་བསྒྱུར།
,,, ད་
-cy
Tr་
ཐ་
མཚོ་སྔོན་མི་རིགས་དཔེ་སྐྲུན་ཁང་།

འཛམ་གླིང་རྩོམ་རིག་གྲགས་ཅན་བོད་འགྱུར་དཔེ་ཚོགས།
མགུལ་རྒྱན།
མོ་པེ་སན་ཐེ་ཡི་སྒྲུང་ཐུང་བདམས་བསྒྲིགས།
[ཧྥ་རན་སི]མོ་པེ་སན་ཐེས་བརྩམས།
ཕུན་ནོར་གྱིས་རྒྱ་ཡིག་ནས་བསྒྱུར།
མཚོ་སྔོན་མི་རིགས་དཔེ་སྐྲུན་ཁང་།

“十三五” 国家重点图书出版规划项目
民族文字出版专项资金资助项目
图书在版编目(CIP)数据
项链:藏文/ (法) 莫泊桑著 ;平罗译. 一西宁:
青海民族出版社, 2020.12
世界文学名著藏译工程/ 索洛主编. 第一期
ISBN 978-7-5420-3632-2
I.①项… II. ①莫… ②平… III. ①短篇小说-小
说集-法国-现代-藏语 IV. ①I565.44
中国版本图书馆CIP数据核字 (2020)第235531号
世界文学名著藏译工程 (第一期)
项链
——莫泊桑短篇小说选
[法] 莫泊桑 著 平罗 译
青海民族出版社•中国(青海省西宁市同仁路10号 810001)
销售热线/0971-6123221 咨询电话/0971-6138933
E-mail/qhmzcbs@sohu.com 网址/www.qhmzcbs.com
主编、 策划/索洛
责任编辑/扎西昂毛 封面设计/王靖 责任印制/赵荣年
发行/青海民族出版社出版发行部
经销/青海省新华发行(集团)有限公司印制/深圳华新彩印制版有限公司
开本/ 720mm×1000mm 1/16 字数/300千 印张/24.25
版本/2020年12月第1版 印次/2020年12月第1次印刷
书号: ISBN978-7-5420-3632-2 (民文) 定价: 58.00元
版权所有 侵权必究
如发现印、 装质量问题, 影响阅读, 请与印刷厂联系调换。

མགུལ་རྒྱན།
འགོ་བརྗོད།
ལོ་ཙཱ་ནི་སྔོན་ནས་ད་བར་རྒྱལ་ཁབ་དང་མི་རིགས་མི་འདྲ་བའམ་གཙོ་བོ་སྐད་ཡིག་
མི་གཅིག་པའི་བར་དུ་བྱུང་དང་འབྱུང་བའི་རིག་གནས་སྣང་ཚུལ་མེད་དུ་མི་རུང་བ་ཞིག་
ཡིན་པས། དེ་ཕན་ཚུན་བར་གྱི་སྦྲེལ་ཟམ་དང་། མཛའ་མཐུན་གྱི་དར་ཐག་སོགས་ཀྱི་དཔེ་
རུ་བརྗོད་པ་ཡོད་ལ། རང་རེའི་རིག་གཞུང་གི་ཐུན་མིན་བརྗོད་སྟངས་ནི་ལས་དེ་བྱེད་
མཁན་གྱི་ལོ་ཙཱ་བ་ལ་འཇིག་རྟེན་མིག་ཅེས་ཐ་སྙད་ཁྱད་པར་བ་ཞིག་གིས་ཆེད་དུ་བསྔགས་
པ་དེ་ཡིན། དེ་ཡང་ཡིན་ཏེ། མི་ཁྱུ་ཞིག་གམ་རིགས་རྒྱུད་ཅིག་ཡུན་རིང་དུ་འཚོ་གནས་དང་
དེའི་ཤེས་རིག་འཕེལ་རྒྱས་སུ་འགྲོ་དགོས་ན་མགོ་བོ་བསྒུར་ནས་རང་གི་རྡོག་སྔུན་ལ་བལྟ་
དགོས་ལ། མགོ་བོ་བཏེགས་ནས་ཐད་ཀའི་མདུན་ལྗོངས་ཀྱང་མཐོང་བར་བྱེད་དགོས་ཤིང་།
དེ་ལས་རིང་བ་འཇིག་རྟེན་ནམ་འཛམ་གླིང་ཐ་གྲུ་ཡངས་པོའི་ཁྱོན་ལ་ཡང་རྒྱང་མིག་
འཕེན་ཅིང་མིག་ཉུལ་ཡང་ཡང་བྱེད་པ་ནི་མགོ་བཏུམ་གཡང་ལྷུང་གི་འཇིགས་ཉེན་ལས་
གཡོལ་བྱེད་ཅིག་ཏུ་སྨྲས་ཀྱང་མི་རུང་བ་མེད་སྙམ། ང་ཚོས་དཔག་པར་མི་དཀའ་སྟེ། ད་
ལྟའི་འཆད་ཚུལ་ལྟར་ན་འགྲོ་བ་མིའི་རིགས་འདི་མི་ལོ་ཁྲི་ཕྲག་བཅུ་སྐོར་ཡས་མས་ནས་
ཤེས་པ་གྲུང་པོའི་སྲོག་ཆགས་རིམ་པ་མཐོ་གྲས་སུ་གྲུབ་ཅིང་། རྒྱང་སྐྱོད་སྔ་ཕྱི་དུ་མ་ལས་
རིམ་གྱིས་གོ་ལ་ཆེན་པོ་འདིའི་རྒྱ་ཁྱོན་དུ་ཁྱབ་པར་གྲམ་ཞིང་འཁོད་དེ་འཚོ་ལ། གནས་
བབ་འཚོ་སྟངས་དེ་སྔར་ལས་ལེགས་པའི་ས་རུ་ཡུན་གྱིས་འཕགས་པ་ཡིན་ན། སོ་སོར་
1

འཛམ་གླིང་རྩོམ་རིག་གྲགས་ཅན་བོད་འགྱུར་དཔེ་ཚོགས།
རིགས་མཚུངས་ཀྱི་གནས་སྟངས་ལས་ཐོན་པའི་ཆ་ཐུན་མོང་དུ་གྱུར་པ་ཡོད་པ་སྨོས་མ་
དགོས་མོད། སོ་སོའི་ཁོར་ཡུག་དང་ནམ་ཟླ། མྱོང་བ་དང་བརྒྱུད་རིམ་སོགས་ཀྱི་མཐུན་རྐྱེན་
མི་འདྲ་བ་དང་། འགལ་རྐྱེན་དང་ལམ་ལྷོང་སོགས་ནང་དུ་ཐེ་བའི་བབ་སྟངས་མི་གཅིག་
པའི་དབང་གིས་སོ་སོའི་འཚོ་བ་རོལ་སྟངས་དང་ཐོན་སྐྱེད་བྱེད་སྟངས་ལ་ཁྱད་པར་ཐོན་
ཅིང་། དེ་ལས་བྱུང་བའི་སྐད་ཆ་དང་ཡིག་རིགས། རིག་གནས་དང་ལོ་རྒྱུས་སོགས་ལ་ཐུན་
མིན་གྱི་ཆ་ངེས་པར་ཡོད། དེ་ལ་ཤེས་རིག་གི་ཧེ་བག་ཟེར་དགོས་ཏེ། སྔོན་ཐོན་དང་རྗེས་
ལུས་ཀྱི་རིམ་དབྱེ་སོགས་རེ་ཞིག་མི་སྨྲ་སྟེ། རང་བྱུང་ཁམས་དང་། འགྲོ་བ་མིའམ་དེའི་སྤྱི་
ཚོགས་ཡུལ་དུ་བྱས་པའི་མཐོང་ཐོས་བསམ་གཞིག་གི་ཉམས་མྱོང་དང་གོ་རྟོགས། དཔྱད་
ལུགས་དང་དཔག་སྟངས། ཉམས་བཞེས་དང་ལག་ལེན། རྣམ་གཞག་དང་གྲུབ་མཐའ།
གོམས་སྲོལ་དང་གསར་གཏོད་ལ་སོགས་སོ་སོར་ཐུན་མིན་གྱི་ཁྱད་ཆོས་དང་ལེགས་ཆ་ཡོད་
པ་སུས་ཀྱང་བསྙོན་པར་མི་ནུས།
དེ་ཕྱིར་ཕན་ཚུན་རིག་གནས་སྣོལ་སྤེལ་དང་ཤེས་རིག་གསབ་རེས་བྱེད་པ་ནི་སོ་སོའི
དགོས་པ་ཆེན་པོ་ཞིག་ཏུ་རང་བཞིན་གྱིས་གྲུབ་ཡོད་པས། ཕོ་རང་གིས་ཤེས་པ་དེ་ཤེས་པ་
ཡིན། གྲི་མགོ་ལོས་ཆོད་པ་དེ་ཆོད་པ་ཡིན་ཟེར་ནས་སྒོ་གཏན་མགོ་བཏུམ་གྱི་ངང་དུ་སྡོད་
ག་ལ་རུང་། ཕན་ཚུན་རིག་གནས་གསབ་འདྲེན་དང་སྣོལ་སྤེལ་གྱི་བྱ་བ་དེ་ཚོ་རྩོམ་པ་ལ་
སྐད་རིགས་སོགས་མི་གཅིག་པའི་དབང་གིས་མེད་དུ་མི་རུང་བའི་ཆ་རྐྱེན་ཞིག་ཡོད་པ་ནི་
ལོ་ཙཱ་ཡིན་ལ། དེ་ནི་མ་བརྒྱུད་ཐབས་མེད་ཀྱི་ཐབས་ལམ་ཉག་གཅིག་ཡིན་ཟེར་ཆོག དེས་
ན་འཇིག་རྟེན་ལ་བལྟ་བར་ཆུ་བུར་གྱི་མིག་ཙམ་གྱིས་མི་འོང་བར་ལོ་ཙཱའམ་ལོ་ཙཱ་བ་ལྟ་
བུའི་མིག་ཅིག་ངེས་པར་བསྟེན་དགོས་པ་གྲུབ།
བོད་མི་རིགས་ནི་འདིའི་སྐོར་ལ་རིང་བའི་དུས་ནས་བསམ་བློ་དང་ལག་ལེན་གཉིས་
ཆར་གྱིས་ཕྱུག་པ་ཞིག་སྟེ། ཤིན་ཏུ་སྔ་བའི་དུས་སྤྱི་ལོའི་སྔོན་གྱི་བོད་རྒྱལ་ཐོག་མ་གཉའ་ཁྲི་
2

མགུལ་རྒྱན།
བཙན་པོའི་སྐུ་རིང་ནས་ཁྱུང་པོ་སྟག་སྒྲ་དོན་གཙུག སྙ་ཆེན་ལི་ཤུ་སྟག་རིང་སོགས་བོན
གྱི་ལོ་ཙཱ་ཆེ་བཞི་སོགས་བྱུང་བར་གྲགས་ལ། སྤྱི་ལོའི་དུས་རབས་བདུན་པ་ཙམ་ནས་སློབ་
དཔོན་ཐོན་མི་ནས་དབུ་བརྩམས་མཁྱེན་རབ་དང་མཛད་པ་ཉི་ཟླ་སྐར་གསུམ་ནམ་མཁའ་
བཅས་དང་མཉམ་པའི་ངེས་པ་དོན་གྱི་ལོ་ཙཱ་བ་མང་པོ་བྱོན་ཅིང་། དགེ་འདུན་ཆོས་འཕེལ་
བར་དུ་གྲངས་སུ་ཐེབས་པ་མ་མཐར་ཡང་བརྒྱ་ཕྲག་བརྒྱད་དུ་ཉེ་བ་ཞིག་ཏུ་སོན་ཟེར།
ལེགས་སྦྱར་སྐད་གཙོ་བྱས་པའི་སྐད་རིགས་དུ་མ་ལས་བསྒྱུར་ཞུས་གཏན་ཕབ་མཛད་པའི་
བསྟན་བཅོས་ཀྱི་པོད་གྲངས་ཀྱང་ཤིན་ཏུ་མང་བ་ད་ཆ་འཛམ་བུ་གླིང་ན་ཁྱད་དུ་འཕགས་
པ་ཀུན་གྱི་མདུན་སྔར་ངོམ་སོར་ཆེ་བ་ཞིག་ཏུ་ཡོད། དེར་བསྟུན་གྱི་ལོ་ཙཱའི་རྩ་འཛིན་ནམ་
ཕྱོགས་སྟོན་གཞུང་ལུགས་སུ་གྱུར་པ་སྒྲ་སྦྱོར་བམ་གཉིས་སོགས་ཀྱང་དུས་རབས་དགུ་པ་
ཙམ་ནས་ཐོན་པ་འཛམ་གླིང་གི་ལོ་ཙཱའི་གཞུང་ལུགས་སྔ་ཤོས་དག་གི་གྲས་ཟིན་ཡོད་སྙམ་
སྟེ། ནུབ་གླིང་པའི་ལོ་རྒྱུས་སུ་འཛམ་གླིང་ན་སྐད་ཡིག་ལོ་ཙཱའི་སྔ་དཔེར་བྱེད་པ་ཡེ་ཤུ་ཆོས་
ལུགས་ཀྱི《 ཆིངས་རྙིང》འགྱུར་མ《མཁས་པ་བདུན་ཅུའི་འགྱུར་ཡིག》ཏུ་གྲགས་པ་དང་ཧོ་
མའི་གཏམ་རྒྱུད་ཆ་ཤས་ཤིག་ལ་ཏིང་སྐད་དུ་བསྒྱུར་བ་དཔག་རྩིས་ལྟར་ན་རྗེ་གཉའ་ཁྲིའི་སྔ་
རྗེས་ཙམ་དུ་ཁེལ་དགོས་ལ། དུས་དེ་ཙམ་ནས་དེར་མཐུན་གྱི་མིང་མཛོད་ཆུང་ངུ་ཞིག་ཀྱང་
བྱས་པར་གྲགས་མོད། དེ་ནས་དུས་ཡུན་རིང་པོའི་ཁྲོད་ཡེ་ཤུའི་ཆོས་གཞུང་གི་དཔེ་དེབ་དེ་
ཙམ་གཙོ་བོར་བྱས་པ་ལས་རིག་གནས་ཀྱི་བསྟན་བཅོས་སྣ་ཚོགས་མང་དུ་བསྒྱུར་བ་ནི་སྤྱི་
ལོའི་དུས་རབས་བཅུ་གཉིས་ཙམ་གྱི་དུས་ཡིན་ཟེར། དེས་ན་རིག་གཞུང་ནང་འདྲེན་དང་
སྐད་ཡིག་ལོ་ཙཱའི་སྐོར་ལ་རང་རེ་ལག་ལེན་དང་ཉམས་མྱོང་གི་གདེང་དང་ལྡན་ཞིང་། སྨྲ་
བ་གཟེངས་མཐོ་བར་ཡོད་དགོས་སྙམ།
ཉེ་བའི་དུས་འདིར་རྒྱ་བོད་སྐད་ཡིག་གི་ལོ་ཙཱ་བ་མི་ཉུང་བར་ཡོད་དེ། སྐད་གཉིས་སྨྲ་
བ་ཙམ་གྱིས་བརྗོད་ན་སློབ་གྲྭ་འགྲིམས་ཤིང་ལས་ཁུངས་སུ་ལས་ཀ་གཉེར་བ་ཞིག་ཡིན་
3

འཛམ་གླིང་རྩོམ་རིག་གྲགས་ཅན་བོད་འགྱུར་དཔེ་ཚོགས།
ཕྱིན་དགོས་དབང་གིས་སྐད་གཉིས་སྨྲ་བ་ཞིག་ཏུ་རང་བཞིན་གྱིས་གྲུབ་ཡོད་པ་ལྟ་བུ་ཞིག་
ཏུ་འདུག འོན་ཀྱང་མི་རིགས་དང་རྒྱལ་ཁབ་གཞན་དག་གི་རིག་གནས་ཀྱི་ཉིང་བཅུད་དུ་
གྱུར་པ་དཔེར་སོན་བསྟན་བཅོས་སོགས་བོད་སྐད་དུ་འདྲེན་པའི་ཐད་དེ་སྔོན་ཉམས་དགའ་
བའི་གྲུབ་འབྲས་ཤིག་མཐོང་དུ་མ་བྱུང་།
ད་ལྟ་ང་ཚོས་གནད་དོན་འདི་མཐོང་ཡོད་པའི་ངོས་ནས་དེ་ལ་རྩོལ་བ་རྩོམ་མཁན་
ཡང་མི་ཉུང་མོད། གཞུང་འབྲེལ་ལས་ཁུངས་ཀྱི་ངོས་ནས་སྟོབས་ཤུགས་འདོན་མཁན་ནི་
མཚོ་སྔོན་མི་རིགས་དཔེ་སྐྲུན་ཁང་སོགས་ཉུང་ངུ་ཙམ་ལས་མེད་པས། ད་ལན་གཟིགས་
པ་ཡངས་པ་བོད་ཡིག་དཔེ་སྒྲིག་མཁན་པོ་སྐུ་ཞབས་བསོད་ལོ་སོགས་ཀྱིས་འདི་ལྟའི་ནུབ་
གླིང་རྩོམ་རིག་ཕྱོགས་ཀྱི་བོད་འགྱུར་དཔེ་ཚོགས་ཤིག་ལོ་ཙཱ་པར་སྐྲུན་གྱི་བགྱི་བ་མགོ་འདུ་
ལེགས་འགྲུབ་བྱུང་བ་ནི་ཤིན་ཏུ་ཡི་རང་བྱ་ཡུལ་ཞིག་ཏུ་སེམས།
དཔེ་ཚོགས་འདི་ཡོངས་སུ་ཀློག་པའི་སྐལ་བ་རེ་ཞིག་མ་བྱུང་བས་ཞིབ་པར་སྨྲ་བ་རྔོ་
མི་ཐོགས་མོད།དངོས་བརྒྱུད་དུ་མའི་རྒྱུས་ལོན་བྱས་པ་བརྒྱུད་འདི་ལ་དགེ་མཚན་དང་ཁྱད་
ཆོས་མང་དུ་མཐོང་བ་མཚམས་འདིར་ཅུང་ཟད་གླེང་བར་འདོད་དོ། །
དང་པོ་གནས་བབ་དང་དགོས་འགངས་ལ་གཞིགས་པ། དེ་ཡང་མི་རིགས་སོ་སོའི་
བར་ཤེས་རིག་གི་སྲོལ་རྒྱུན་ཕན་ཚུན་སྣོལ་སྤེལ་བྱེད་པ་ལ་དགོས་གལ་ཤིན་ཏུ་ཆེ་བ་
གོང་སྨྲས་ཇི་བཞིན་དང་། གཞན་དུ་ངེད་ཅག་ནི་རིག་གནས་དར་རྒྱས་ཅུང་ཆེ་བའི་མི་
རིགས་ཤིག་ཡིན་ཅེས་ཁས་འཆེ་དགོས་ན་རྒྱལ་ཁབ་དང་མི་རིགས་གཞན་གྱིས་བྱས་
པའི་འཛམ་གླིང་ན་སྙན་གྲགས་ཆེ་བའི་རིག་གནས་ཀྱི་བསྟན་བཅོས་གཙོ་གྲས་དག་
གི་འགྱུར་ཡིག་རང་སྐད་དུ་མེད་ཟེར་དགོས་པ་ཅུང་ཟད་སྐྱེངས་པ་འཛིན་པའི་གནས་
ཤིག་ཅི་ལ་མིན། བྱེ་བྲག་ནུབ་གླིང་པའི་གཙུག་ལག་རྩོམ་གྱི་རིག་པ་ལ་མཚོན་ན། དར་
ཡུན་རིང་བ་དང་། རྔམས་ཁ་མཐུག་ལ། སྙན་ངག་དང་། སྒྲུང་གཏམ། ལྷུག་རྩོམ། ཟློས་
4

མགུལ་རྒྱན།
གར་སོགས་རྩོམ་ལུས་ཆ་ཚང་ཞིང་། གཞུང་ལུགས་རྣམ་དཔྱད་ཀྱི་རང་ལུགས་དང་རྣམ་
གཞག་མི་དམན་པར་ཡོད་པ་སོགས་ཀྱིས་གྲགས་པའི་དར་ཤིང་མཐོ་ལ་ཤན་འཇུག་གི་
རྣོ་ངར་བདོ་བ་དང་། ཁྱད་པར་ཉེ་བའི་དུས་འདིར་འཛམ་གླིང་ཐ་གྲུ་ཀུན་ཏུ་ཁྱབ་མཆེད་
འཕྲོ་འགྱེད་ཀྱི་ནུས་ཤུགས་ཀུན་ལས་ཆེ་བར་ཡོད་པས། ནང་ལེན་གྱི་དགོས་པ་ཆེ་བའི་
གྲས་ཤིག་ངེས་པར་ཡིན་ནོ་སྙམ། ལྷག་དོན་ད་ལྟ་བོད་དུ་སྲོལ་རྒྱུན་གྱི་རྨང་གཞིའི་སྟེང་
རྩོམ་རིག་གསར་བ་རྨང་ཆགས་ཤིང་འཕེལ་རྒྱས་སུ་འགྲོ་བ་དང་བསྟུན། འཛམ་གླིང་
ཡུལ་གྲུ་ཀུན་གྱི་སྲོལ་རྒྱུན་ནས་དེང་རབས་བར་གྱི་རྩོམ་རིག་གི་རྣམ་གཞག་དང་རང་
ལུགས་སྣ་ཚོགས་ལ་དཔེ་ལྟོས་དང་གསབ་ལེན་བྱེད་པ་རླབས་རྒྱུན་ཞིག་ཏུ་འགྲོ་བཞིན་
པའི་སྒང་དུ་ཁེལ་བས། འདི་ལྟ་བུར་ཕྱི་གླིང་གི་རྩོམ་རིག་བརྩམས་ཆོས་རྒྱས་ལ་འབོར་
ཆེ་བ་ཞིག་ཚན་བསྟར་དུ་ཐོན་པ་ནི་དགོས་པའི་ཡུལ་ལ་རིག་པའི་གསོལ་སྟོན་གྱ་ནོམ་
པ་ཞིག་ལེགས་སྐྱེས་སུ་ཕུལ་བ་ཅི་ལ་མིན།
གཉིས་པ་གསེས་ལེན་འདེམ་སྒྲུག་ལེགས་པར་བྱས་པ། འཛམ་གླིང་རྩོམ་རིག་བསྟན་
བཅོས་ཟེར་བ་འབོར་ཆེ་བ་མཐའ་ཀླས་པ་ཞིག་ཏུ་ཡོད་མོད། དཔེ་ཚོགས་འདིར་བསྡུས་པ་
དེ་དག་དང་པོ་ཇུས་འགོད་པས་འདི་ཕྱོགས་ལ་གཟིགས་པ་ཡངས་པའི་ངོས་ནས་ལེགས་
གསེས་དང་འདེམ་སྒྲུག་ཡང་ཡང་བྱས་ཤིང་། མཁྱེན་ཡངས་གཞན་ལས་ཀྱང་དགོངས་
འཆར་དུ་མ་བསྡུས་ཏེ། མིག་སྔར་ནུས་པའི་ཁྱབ་ཁོངས་ནང་རོལ་ནས་ལེགས་ཤོས་འཚམ་
ཤོས་དང༌། དགོས་གཏུག་ཆེ་ཤོས། ལག་བསྟར་འབྱུང་ངེས་པ་བཅས་ཀྱི་སྐོར་དེ་ཡིན་པར་
འདུག དེ་ཡང་འགའ་ཞིག་ནི་གྲགས་པ་ཆེ་བ་རང་རེ་ལ་མ་ཡོད་ཐབས་མེད་ཀྱི་སྐོར་དང་།
ལ་ལ་ནི་ཁྱད་ཆོས་སོགས་ཀྱི་ཆ་ནས་ང་ཚོ་དང་ཁད་ཅུང་ཟད་ཉེ་བ་དཔེ་ལྟོས་ལ་ཉེ་བར་
འགབ་པའི་སྐོར། ཁ་ཤས་ནི་སྒེར་ཁྱད་རྒྱང་ཐག་རིང་ཡང་དེ་སྔོན་མཐོང་བ་དཀོན་པ་ཐོས་
པའི་མིག་ཕྱེ་བའི་བྱེད་ལས་དང་ལྡན་པ་ཤ་སྟག་སོགས་སུ་སྨྲ་ཆོག་སྙམ་ཡང་རེ་རེ་བཞིན་སྨྲ་

འཛམ་གླིང་རྩོམ་རིག་གྲགས་ཅན་བོད་འགྱུར་དཔེ་ཚོགས།
བ་བསྐྱུང་ངོ་།།
གསུམ་པ་གཞུང་ལུགས་ཀྱི་ཕྱོགས་སྟོན་ལ་དོ་སྣང་ཡོད་པ། ཡིག་སྒྱུར་རམ་ལོ་ཙཱ་བྱེད་
སྟངས་ལ་སྨྲ་བ་སྣ་ཚོགས་ཡོད་དེ། ལོ་ཙཱའི་བརྡ་དོན་ཙམ་ལ་ཡང་སྤྱིར་བཏང་སྐད་ཡིག་
གཅིག་ནས་གཅིག་ཏུ་འཕོ་བར་བྱེད་པ་ལ། ཅུང་ཟད་རྙོག་འཛིང་ཆེ་བ་མིའི་རིགས་ཀྱི་རིམ་
པ་མཐོ་བའི་སྐད་བརྡའམ་སྒྲ་རིག་པའི་བྱེད་རྩོལ་ཞིག་ཡིན་པ་ཙམ་དུ་མཐུན་མོད། བྱེ་བྲག་
ལྟ་བ་མི་མཚུངས་པ་མང་དུ་ཡོད་པ་ཡང་ཀུན་གྱིས་མཁྱེན་གསལ་ལྟར་ཡིན།
སྐད་བརྡ་རིག་པའི་དཔྱད་ངོར་ལོ་ཙཱ་ཡང་སྒྲ་རིག་གམ་སྐད་བརྡ་རིག་པའི་ཡ་གྱལ་
ཞིག་སྟེ། སྐད་ཆའི་བར་གྱི་འཕོ་སྒྱུར་རམ་སྤོ་བརྗེ་ཞིག་ཏུ་འདོད་ལ། རིག་གནས་ཀྱི་ཆ་
ནས་སྨྲས་ན་རིག་གནས་བར་གྱི་སྣོལ་སྤེལ་ཏེ། དེའི་མཉམ་ལས་སམ་ཕྱི་འབྲེལ་དང་
གཅིག་ཏུ་འབྲེལ་བ་ཞིག་ཏུ་འདོད། སྒྱུ་རྩལ་སྨྲ་བས་ནི་ལོ་ཙཱ་ཞེས་པ་སྐད་ཡིག་གི་སྒྱུ་
རྩལ་རང་བཞིན་གྱི་གསར་གཏོད་ཅིག་གམ་སྒྱུ་རྩལ་རང་བཞིན་གྱི་བཅོས་འབྲི་ཞིག་སྟེ།
འགྱུར་རྩོམ་དེས་མ་རྩོམ་ལྟར་གྱི་བློ་འབྱེད་དང་། སེམས་འགུལ། མཛེས་ཚོར་ཞིག་སྦྱིན་
ནུས་དགོས་པར་འདོད་པ་སོགས་སྨྲ་བའི་རང་ལུགས་མང་དུ་ཡོད། གཞན་ཡང་བཀྲལ་
དབུབ་རིང་ལུགས་ལས་བྱུང་བ་སྔ་མའི་ཆ་དག་སོ་སོར་བཀྲལ་ཞིང་ཕྱི་མའི་ཆ་ལ་སྒྲོམ་
གཞི་གསར་བ་ཁོག་དབུབ་པའི་ལུགས་དང་། དེང་དུས་རྒྱུགས་ཆེ་བ་ཡོན་ཏན་མཉམ་
ཉིད་སྨྲ་བ་སྟེ། འདིའི་ཡོན་ཏན་ནི་རང་རེའི་གཟུགས་བྱ་བ་ཡོན་ཏན་རྫས་ཀྱི་ཡོན་ཏན་
དང་གོ་བ་ཕྱོགས་མཚུངས་པ་ཡིན་ན་ནུས་པ་དང་ཕན་ནུས་སོགས་སུ་སྨྲ་བ་ཡང་ཡོད་
ངེས། ལུགས་འདི་སྨྲ་བའི་བྱེད་པོ་མཚན་སྙན་ཆེ་བ་འུ་གིན་ནེ་ཏ་ཞེས་པས་བསྐྱར་ཡིག
ལས་ཐོན་པའི་ནུས་པ་དང་། ངོས་འཛིན། བརྡ་འཕྲིན། བརྩེ་ཚོར། མཛེས་དཔྱོད། སྤྱོད
ལམ་སོགས་རྣམ་གྲངས་དགུ་ཡི་ཆ་ནས་མ་ཡིག་དང་བུ་ཡིག་གཉིས་ཀྱིས་ཀློག་པ་པོ་ལ་
བསྐྱེད་པའི་ཡོན་ཏན་ཀུན་ནས་མཉམ་པ་ཞིག་དགོས་པར་བཤད། དེ་ཡང་དེ་སྔོན་ལྟར་ན་
6

མགུལ་རྒྱན།
འགྱུར་གྱི་ལེགས་ཉེས་དེ་བྱེ་བྲག་ཏུ་གྱུར་པའི་བརྩམས་ཆོས་ཤིག་ལས་བརྟག་ཅིང་དཔྱད་
པ་ཡིན་ལ། འདི་ནི་ཀློག་མཁན་གྱི་མྱོང་བ་ཞིག་གཙོ་བོར་བྱེད་ཅིང་། སྔ་མ་ནི་སྐད་ཆ་
གཙོ་བོ་དང་ཕྱི་མ་ནི་དེའི་ཡོན་ཏན་ནམ་ནུས་པ་གཙོ་བོར་བྱེད་པ་ཞིག་ཏུ་སྨྲ། ལུགས་
འདི་རང་རེའི་སྒྲ་སྦྱོར་བམ་གཉིས་སུ “རྒྱ་གར་གྱི་སྐད་ཀྱི་གོ་རིམ་ལས ……བསྣོར་ན་
བདེ་ཞིང་གོ་བ་སྐྱེད་པ་ཞིག་ཡོད་ན་ཚིགས་བཅད་ལ་ནི་རྩ་བ་བཞི་པའམ། དྲུག་པའང་
རུང་སྟེ། ཚིགས་སུ་བཅད་པ་གཅིག་གི་ནང་ན་གང་བདེ་བ་བསྣོར་ཞིང་སྒྱུར་ཅིག” ཅེས་
བསྟན་པ་དང་དགོངས་པ་མཐུན་སྙམ།
དེ་བཞིན་བྱེ་བྲག་གི་རྣམ་དབྱེ་ལ་ཡང་རང་རེ་ལྟར་ན་སྒྲ་སྒྱུར་དང་དོན་སྒྱུར། ཐད་
སྒྱུར་དང་དོན་སྒྱུར། ཡོངས་སྒྱུར་དང་བསྡུས་སྒྱུར་ཟེར་བ་གཞུང་ལུགས་ཀྱི་སྡུད་སྟོབས་
ཆེ་བའི་ཐབས་ལམ་དུ་མ་ཞིག་རིང་ནས་གྲགས་ཤིང་ལག་ལེན་དུ་ཡང་དག་པར་སྤྱོད་
བཞིན་ཡོད་ལ། དེང་དུས་ཀྱི་རྒྱལ་སྤྱིར་གྲགས་པ་ཡང་ཉུང་ངུ་མིན་ཏེ། གྲགས་ཆེ་བ་དབྱིན་
ཇིའི་ལོ་ཙཱའི་གཞུང་ལུགས་སྨྲ་བ་ཕེ་ཐེར་ནེ་མར་ཁེ་ཞེས་པའི་རང་ལུགས་ལ་ལོ་ཙཱའི་
བྱེད་རྩོལ་ལ་ལྟོས་ནས་མ་བུ་ཤིན་ཏུ་ཉེ་བ་ཐལ་མོ་སྦྱར་བ་ལྟ་བུ་ཐ་སྙད་སྦྱོར་སྒྱུར་དང་།
དེ་ལས་རིང་བ་ཐད་སྒྱུར། དེ་ལས་རིང་བ་བསྟུན་སྒྱུར། དེ་ལས་རིང་བ་དོན་སྒྱུར་བཞི་དང་།
འགྱུར་ཡིག་ལ་ལྟོས་ནས་བརྡ་མཚུངས་སྒྱུར་ཐབས་དང་། རང་མོས་སྒྱུར་ཐབས། གྲགས་
གོམས་སྒྱུར་ཐབས། བསྐྱར་འབྲིའི་སྒྱུར་ཐབས་སོགས་ཟེར་བ་དུ་མ་ཞིག་ཡོད་མོད། བསྡུ་ན་
གཞན་འགྱུར་རམ་མ་འགྱུར་བྱ་བ་གཙོ་བོ་མ་ཡིག་གི་གོ་བ་ལེན་སྟངས་དང་འགྲེལ་སྟངས་
རྩལ་འདོན་དང་དེ་དབང་བཙན་པར་བྱས་ནས། བུ་ཡིག་གི་བརྗོད་སྟངས་གོམས་སྲོལ་
རང་གཤིས་སོགས་ཅུང་ཟད་ཁྱད་དུ་གསོད་པ་ཞིག་སྟེ། ཀློག་པོ་དག་མ་རྩོམ་གྱི་ཁོར་ཡུག་
ཏུ་དྲངས་ནས་དེའི་གོམས་གཤིས་རང་བཞིན་གྱི་གོ་བ་ལེན་སྟངས་ལ་གོམས་སུ་འཇུག་པ་
ཞིག་དང་། རང་འགྱུར་རམ་བུ་འགྱུར་བྱ་བ་འགྱུར་ཡིག་དང་མ་ཡིག་བར་གྱི་རིག་གནས་
7

འཛམ་གླིང་རྩོམ་རིག་གྲགས་ཅན་བོད་འགྱུར་དཔེ་ཚོགས།
བར་ཁྱད་ཆུང་དུ་འཇུག་ཅིང་། འགྱུར་དེ་བུ་ཡིག་ཀློག་མཁན་མི་ཚོགས་ཀྱི་གོམས་སྲོལ་དང་
བསྟུན་ཚབས་ཆེ་བར་བྱས་པ་ཞིག་ཏུ་འདུ་ཙམ་ཡིན།
དེ་དག་ནི་བསྟན་བཅོས་སྤྱི་ལ་ལྟོས་པ་གཙོ་ཆེ། རྩོམ་རིག་ནི་སྐད་ཆའི་སྐུ་རྩལ་གཙོ
ཆེ་བས་དེ་ལ་སྐབས་དུ་མར་འགྱུར་ཡིག་གིས་བརྗོད་བྱ་ལེགས་པར་སྟོན་ནུས་པ་ཙམ་
གྱིས་ད་དུང་དགོས་པ་མ་རྫོགས་ཏེ། རྗོད་བྱེད་ཚིག་གི་རོ་ཉམས་ཐུན་མོང་མ་ཡིན་པ་ཅི་
ནུས་ཀྱིས་ཐོན་པར་བྱེད་པ་གནད་དུ་ཆེ། ལར་སྙན་ངག་ལ་བསྒྱུར་དུ་མེད་པའི་གཏམ་
ཡང་རིང་མོ་ཞིག་ནས་གྲགས་མོད། དོན་དུ་བསྒྱུར་བ་ཤིན་ཏུ་མང་ཞིང་དེས་སྔ་ན་མེད་
པའི་ཐུན་མིན་སྙན་རོ་མང་དུ་སྦྱིན་ནུས་པ་ཡང་མངོན་སུམ་དུ་གྲུབ་ན་གནད་འགག་
གཙོ་བོ་ནི་ཇི་ལྟར་སྒྱུར་བ་ལ་རག་ལས་སྙམ། དེ་ལ་ཡོན་ཏན་མཉམ་ཉིད་སྨྲ་བ་ལྟར་ན་
བརྡ་འཕྲིན་གྱི་ཡོན་ཏན་མཉམ་པར་བྱེད་པ་ལ་བརྗོད་བྱའི་དོན་ཀུན་ནས་མཉམ་དགོས་
པ་ཙམ་དུ་མ་ཟད། ངག་གི་ཕྲེང་བ་རྗོད་བྱེད་ཚིག་རིས་ཀྱང་མཚུངས་མཉམ་འོང་བར་ཅི་
ནུས་ཀྱིས་འབད་དགོས་ཏེ། མ་ཡིག་ཐད་སྒྱུར་བྱས་ན་གོ་བ་ནོར་འཁྲུལ་ཅན་ཡོང་བའི་རྒྱུ་
རུ་འགྲོ་སྲིད་པ་དང་གཅིག དེར་གོ་དོན་ཉིས་སྦུགས་སུ་ཡོད་པས་ཀློག་པ་པོར་གོ་འཛོལ་
སྐྱེད་ངེས་པ་དང་གཉིས། ཚིག་སྦྱོར་ཧ་ཅང་མི་བདེ་བ་རྡོ་ཆག་བཙན་སྒྲིག་ལྟ་བུར་སོང་བ་
དང་གསུམ། བུ་ཡིག་གི་བརྡ་སྤྲོད་སྐད་ཡིག་གི་ཆོས་ཉིད་དང་འགལ་བ་དང་བཞི་སོགས་
མ་ཡིན་པའི་གནས་བབ་འོག་མ་ཡིག་གི་ཚིག་འགྲོས་ཚིག་རྒྱུན་སོར་འཇོག་ཅི་ནུས་བྱེད་
འོས་པར་བསྟན་ཡོད་ལ། སྒྲ་སྦྱོར་བམ་གཉིས་སུ་ཡང “རྒྱ་གར་གྱི་སྐད་ཀྱི་གོ་རིམ་ལས་
མི་བསྣོར་བ་བོད་ཀྱི་སྐད་དུ་བསྒྱུར་ན་དོན་དང་ཚིག་ཏུ་འབྲེལ་ཞིང་བདེ་ན་མ་བསྣོར་
བར་སྐྱུར་ཅིག" ཅེས་བྱུང་།
དེ་ཡང་ཡིན་ཏེ། མ་ཡིག་ལ་ཉེ་བར་བསྟུན་པས་ང་ཚོས་གཞན་གྱི་ཚིག་གི་སྡེབ་སྦྱོར་
ཁྱད་པར་བ་དང་། དོན་གྱི་མཚོན་བྱེད་ངོ་མཚར་ཅན། སྐད་ཆའི་བཀོལ་སྟངས་རྨད་དུ་བྱུང་
8

མགུལ་རྒྱན།
བ་སོགས་དང་། བྲོ་བ་འདོན་ལུགས་དང་རོ་ཉམས་སྐྱེད་ཐབས། ཐ་ན་རིག་གནས་སྲོལ་
ལུགས་སོགས་ཞིབ་པར་མྱང་བར་བྱ་བ་མང་དུ་རྙེད་ཐུབ་པས་དེ་ཁྱད་དུ་གསོད་པར་མི་འོས་
ལ། དེ་ཉིད་ཁོ་ནས་ང་ཚོའི་སྟོང་ཆ་གསབ་ནུས་ཤིང་། ང་ཚོར་མིག་ལྟོས་ཀྱི་རིན་ཐང་སྦྱིན་
ནུས་པས་རིག་གནས་ནང་འདྲེན་གྱི་དགོས་པ་འགྲུབ་པ་ཡིན། གཞན་དུ་ཡོ་རོབ་དང་ཨ་
རབ། ཨ་མེ་རི་ཁ་བྱང་མ་སོགས་ཡུལ་གང་དུ་གནས་པའི་སྐྱེ་བོ་དག་གིས་བྲིས་པའི་སྙན་
ངག་ཀློག་ཚེ་ཚིག་དོན་གཉིས་ཆར་ནས་རང་རེའི་ཕུལ་ཕྱིན་ངག་རིག་སྨྲ་བ་སྔ་མ་དག་གི་
ལྗགས་རྩོམ་དང་དབྱེར་མེད་པ་འབའ་ཞིག་ཡིན་ན་དེ་ཚོ་དཀའ་བས་ཡིག་སྒྱུར་བྱེད་པ་ལ་
དགོས་པ་འགའ་ཡང་མེད་པར་འགྱུར་རོ་སྙམ།
དེས་ན་ལོ་ཙཱའི་ལག་ལེན་ཁྲོད་རྣམ་པ་ཀུན་ཏུ་གཞུང་ལུགས་ཤིག་ལ་སྒོ་བསྟུན་དགོས་
པ་མིན་ཡང་འདི་ཕྱོགས་ལ་བསམ་བློ་ཡེ་མི་སྐོར་བ་ཡང་ལེགས་པར་མ་མཐོང་བས་རྒྱུས་
ལོན་ལྟ་གཟིགས་ངེས་ཅན་ཞིག་བྱེད་ཅིང་། དེའི་ཁྲིད་སྟོན་གྱི་ནུས་པ་ལ་ཡང་སྣང་ཆུང་མི་
འོས་པར་འདོད། ད་རེབ་ཀྱི་དཔེ་ཚོགས་འདི་ཉིད་ལ་སྙན་ངག་གི་བརྩམས་ཆོས་སོགས་
རེ་ཞིག་མེད་ཀྱང་སྒྲུང་གཏམ་དག་ཀྱང་སྤྱི་ངོས་དང་སོ་སོ་ནས་ལོ་ཙཱའི་གཞུང་ལུགས་གང་
རུང་ལ་ཁུངས་བསྟུན་པ་སྨོས་མ་དགོས་ཏེ། སྤྱི་ཕྱོགས་ཀྱི་དགོས་འདུན་གཅིག་གྱུར་གྱི་
འཆར་གཞི་ཡོད་པ་རྒྱུས་ལོན་བྱུང་ཞིང་། བརྟག་ན་ཡང་སྤྱིར་བཏང་ཐད་སྒྱུར་ལ་གཞོལ་ཆེ་
བ་དང་། འགའ་ཞིག་དོན་སྒྱུར་ལ་ཉེ་བར་བཅར་བ། སྤྱིའི་དགོས་འདུན་གཞིར་བཞག་གི་
ཁར་བྱེ་བྲག་བསྟན་བཅོས་སྒེར་བབ་ལ་གཞིགས་ནས་གང་ལ་གང་འཚམས་སུ་ལག་ལེན་
ལ་ཞུགས་པ་སོགས་ཀྱི་ཁྱད་ཆོས་བདེ་བླག་ཏུ་མཐོང་བར་ནུས།
བཞི་པ་ཚད་སོན་དང་གཟབ་ནན་ལ་མཐོང་ཆེན་མཛད་པ། ལོ་ཙཱའི་ཚད་གཞི་ལ་
ཡང་ཕྱི་ནང་གནའ་དེང་གི་ཤོད་སྟངས་དུ་མ་ཡོད་ལ། གྲགས་ཆེ་བ་དབྱིན་ཇིའི་རིག་སྨྲ་ཐེ་
ཐ་ལེར་ལྟར་ན། དང་པོ་བསམ་བློ་རྦད་དེ་གཅིག་མཚུངས་དང་། གཉིས་པ་རྩོམ་ཉམས་དང་
9

འཛམ་གླིང་རྩོམ་རིག་གྲགས་ཅན་བོད་འགྱུར་དཔེ་ཚོགས།
རྩོམ་གཤིས་འདྲ་མཚུངས། གསུམ་པ་ཚིག་སྦྱོར་ཅི་ནུས་སུ་ལེགས་པ་བཅས་དགོས་ཤིང་། དེ་
དག་ཇི་བཞིན་འཁྱོངས་དཀའ་ན་དང་པོ་དང་གཉིས་པ་གཙོ་བོར་འཛིན་པར་བྱ་ཞེས་དང་།
རྒྱའི་གཞུང་ལུགས་པ་ཡན་ཧྥུའུ་ལགས་ཀྱི་རྟོན་སོན་སྙན་གསུམ་སྟེ། མ་ཡིག་གི་དགོངས་པ་
ལོན་པས་ཡིད་རྟོན་རུང་བ། འགྱུར་ཡིག་གི་གོ་དོན་དེ་མ་ཡིག་གིས་བསྟན་དོན་གྱི་ཚད་དུ་
སོན་པ། འགྱུར་ཡིག་ཚིག་སྦྱོར་བདེ་ཞིང་སྙན་ཆ་ཐོན་པ་བཅས་དགོས་པ་དང་། ཆན་ཀྲུང་
ཧྲུའུ་ཡི་སྤྲུལ་བསྒྱུར་སྨྲ་བ་སྟེ། འགྱུར་ཡིག་ལ་ལོ་ཙཱ་བརྒྱུད་པའི་རྗེས་ཤུལ་མི་མངོན་ཅིང་།
མ་ཕྱིའི་ནང་དོན་ཁྱད་ཆོས་བྲོ་བ་དང་བཅས་པ་མ་ལུས་པར་ཡོངས་སུ་ཐོན་ཡོད་པ་ལུས་
བརྗེས་ཀྱང་རྣམ་པར་ཤེས་པ་མ་བོར་བ་སྤྲུལ་བ་བཀྱེས་པ་ལྟར་རྨད་དུ་བྱུང་བ་ཞིག་དགོས་
སོགས་མང་དུ་གསུངས་པ་སོ་སོར་གནས་ལུགས་ཡོད་ལ། གནད་དམ་པ་ཞིག་ནི་བསྒྱུར་
བྱའི་བརྩམས་ཆོས་ཀྱི་དགོངས་པ་ལོན་ཅིང་རོ་ཉམས་ཅི་ཐོན་གྱི་རྨང་གཞིའི་སྟེང་སྒྱུར་བྱེད་
སྐད་ཡིག་ལ་སྐུ་ཞབས་ནེ་ཏ་ལགས་ཀྱིས་ལོ་ཙཱའི་ནད་རྟགས་སུ་འབོད་པ་སྟེ། འགྱུར་དིག་
གིས་མ་སྦགས་པ་ཞིག་ལ་ཤིན་ཏུ་སྨོན་ནོ། །
ལོ་ཙཱ་སྤྱི་དང་ཁྱད་པར་དཔེར་སོན་བསྟན་བཅོས་སྐྱར་བ་ལ་བསམ་གཞིག་ཞིབ་ཚགས་
དང་སྤྱོད་ཚུལ་གཟབ་ནན་བྱ་བ་འདི་ངེས་པར་གལ་ཆེ། འདི་ལ་ཧོད་རྒྱུག་དང་འོལ་ཚོད་
བྱེད་པ་ནི་ཉམ་ཉེས་ཆེན་པོའི་རྒྱུ་སྟེ་ཀུན་ནས་སྤང་བར་བྱའོ། །ནེ་ཏ་ཡིས་ལོ་ཙཱའི་གོ་རིམ་
ལ་མེད་མི་རུང་བ་ནི་དང་པོ་མ་དཔེར་དབྱེ་ཞིབ། དེ་ནས་སྐད་གཉིས་སྤོ་བརྗེ། དེ་ནས་
འགྱུར་ཚིག་བསྐྱུར་སྡེབ། ཐ་མ་འགྱུར་ཡིག་རྟོག་བཤེར་བཅས་སོ་ཞེས་དང་། རྒྱའི་ལོ་ཆེན་
ཧྥུ་ལེ་ཞེས་པས་ལོ་ཙཱའི་གནད་འགག་ཆེན་པོ་ཞིག་ནི་ཡང་ཡང་དག་བཅོས་བྱེད་རྒྱུ་དེ་ཡིན།
ལེགས་པོར་སྒྱུར་བ་ལ། སླར་བཅོས་ཡང་བཅོས་དང་། སུམ་བཅོས་བཞི་བཅོས་བྱ། ཞེས་
གསུངས་པ་མད་ལ། བོད་ཀྱི་སྔ་དཔེ་ལྟར་ན་ལོ་ཙཱ་བ་ལེགས་སྦྱར་སྐད་སོགས་ལ་ཇི་ལྟར་
མཁས་ཀྱང་བསྟན་བཅོས་ཆེན་པོ་སྒྱུར་བ་ལ་པཎྜི་ཏའི་སྤྱན་སྔ་བསྟེན་དགོས་པ་ཡང་གཟབ་
10

མགུལ་རྒྱན།
ནན་གྱི་ཐབས་ལམ་ལེགས་པོ་ཞིག་གོ །དཔེར་སོན་བསྟན་བཅོས་ཡིན་ཕྱིན་རབ་ན་ཐར་
ཆགས་པ་ཇི་བཞིན་སྐྱར་བ་འདི་ལེགས་ཤིང་། དགོས་དབང་གིས་ཐད་སྒྱུར་དང་དོན་སྒྱུར
རམ། བསྡུས་སྒྱུར་དང་ཐ་ན་བསྐྱར་འབྲི་སོགས་ཀྱང་མི་རུང་བ་མིན་མོད། འདི་ལ་འགྱུར་
བྱང་དུ་སྟོན་པ་སོགས་ཚུལ་གང་རུང་ཞིག་གིས་གསལ་བཤད་ཅིག་འོང་དགོས་ཀྱི་གཞན་
དུ་གོ་འཛོལ་སྐྱེད་པའི་རྒྱུ་རུ་འགྲོ་སྲིད་ལ། མ་རྩོམ་ལ་དགོས་ངེས་ཀྱི་བརྩི་འཇོག་མ་བྱས་
པ་རུ་ཡང་མངོན་ཏེ། གསལ་བཤད་གང་ཡང་མེད་པར་རང་རེའི《 ལམ་རིམ་ཆེན་མོ》དང
《ཀློང་ཆེན་མཛོད་བདུན》སོགས་ཡིག་རིགས་གཞན་དུ་ཆ་མི་ཚང་བ་ཞིག་ཏུ་བསྒྱུར་ན་
བུ་ཡིག་ཀློག་པོ་དག་གི་ངོར་གཡས་གཞོག་གཡོན་དྲས་མགོ་མེད་མཇུག་རྡུམ་དེར་བསྟན་
བཅོས་དངོས་ཀྱི་བློ་འབྱུང་བར་འགྱུར་ལ། བོད་པ་དག་གི་གདོང་ལ་ཡང་མ་རངས་པའི་
རྣམ་འགྱུར་ཅི་རིགས་མངོན་དུ་འོང་སྙམ། འགྱུར་དེབ་འདི་དག་གི་སྒྱུར་པ་པོས་ཀྱང་རྣམ་
གཡེང་ལེ་ལོ་རྣམ་པར་སྤངས་པའི་ངོས་ནས་ཐོག་མཐའ་ཀུན་ཏུ་གཟབ་ནན་གྱི་སྤྱོད་ཚུལ་
བསྟེན་ཡོད་པ་སྨོས་མ་དགོས་ན་ཡང་ད་ནས་དེང་ཕྱིན་ཀུན་ཏུ་ང་ཚོས་རང་ནུས་ཡོན་ཚད་
ལ་མ་ལྟོས་པར་བསྟན་བཅོས་འདི་རིགས་གང་བྱུང་དུ་མི་བསྒྱུར་བར་གཟབ་ནན་བྱེད་པ་རྩ་
གནད་ཅིག་ཏུ་འཛིན་དགོས་སྙམ་མོ། །
མདོར་ན་དཔེ་ཚོགས་འདི་ཉིད་ལ་ནི་སྤྱི་ངོས་ནས་དུས་རབས་ཀྱི་བསམ་བློ་ལྡན་
ཅིང་། འཕེལ་རྒྱས་ཀྱི་ཁ་ཕྱོགས་ལ་མཐུན་པ་དང་། ཀློག་པ་པོའི་དགོས་འདུན་སྐོང་ནུས་
པ་སོགས་ཀྱི་ཁྱད་ཆོས་དུ་མ་ལྡན་ལ། ཁྱད་པར་བོད་ཀྱི་རིག་གནས་ཀྱི་སྟོང་ཆ་ལེགས་པར་
གསབ་པའི་རྒྱུ་རུ་ཡོད་ཅེས་སྨྲ་ཆོག་སྙམ། དེ་བཞིན་ལོ་ཙཱ་བ་དག་གིས་ཀྱང་དགོས་འདུན་
གཞིར་བཞག་རང་ནུས་འཇོན་ཐང་རྩལ་སྤྲུགས་བྱས་པས་འགྱུར་དེབ་འདི་དག་གི་སྒྱུར་
རྩལ་ལེགས་ཤིང་སྤྱི་ངོས་ཆུ་ཚད་མཐོ་བས་དུས་བསྟུན་ཕན་པ་འཇོ་བར་སོམ་ཉི་བྲལ་ལ།
གཞན་ཡང་བརྒྱུད་རིམ་ཡོངས་ལ་ཁེབ་པའི་བསམ་གཞིག་ནན་ཅག་དང་། འཆར་གཞི་
11

འཛམ་གླིང་རྩོམ་རིག་གྲགས་ཅན་བོད་འགྱུར་དཔེ་ཚོགས།
ཞིབ་ཚགས། གོ་རིམ་ངེས་གཏན། འགྲོ་ལུགས་ལུགས་མཐུན་སོགས་སྔོན་དུ་སོང་བས་ཇུས
གཞིའི་ཆ་གང་རུང་ནས་ཀྱང་ལེགས་སོ་སྦྱིན་པའི་གནས་སུ་མཐོང་ངོ་། །
ཞེས་པའང་ཁོང་རྩོམ་སྒྲིག་ཁང་གིས་བསྐུལ་ངོར་སྨྱུག་ཐོགས་པ་
འཇུ་སྐལ་བཟང་ནས་བྲིས་ཤིང་གུས་པར་ཕུལ་བའོ། །

མགུལ་རྒྱན།
སྒྱུར་པ་པོའི་གཏམ།
གྲོང་ཁྱེར་ཕད་རོད་སིའི་ཁུལ་བརྒྱད་པའི་སྤྱི་གླིང་ཁུ་སིམ་པོ་ཞིག་གི་ནང་དུ་རྡོ་ཀ་མ་རུ་
པའི་དྲན་གསོའི་རྡོ་རིང་དཀར་པོ་ཞིག་གི་སྟེང་ན་གྷ་ཡེ‘དྷེ•མོ་པེ་སན་ཐེའི(1850——1893)
སྐུ་བརྙན་ལུས་ཕྱེད་མ་ཀྲོང་ངེར་བཞུགས་པ་དེའི་ཞབས་ན་ཀློག་མཁན་མ་ཞིག་གིས་དཔེ་
དེབ་བཟུང་ནས་མནོ་བསམ་གྱི་དབྱིངས་ལ་ཚུད་པའི་སྟངས་སྟབས་འཛིན་པ་དེ་ལས། ཧྥ་
རན་སིའི་དམངས་ཚོགས་ཀྱིས་སྒྲུང་མཁན་རིག་པ་ཅན་དེའི་རྩོམ་ལ་ལྷག་བསམ་དག་པས་
དགའ་ཞེན་བྱེད་ལུགས་མངོན་པར་བྱས་ཡོད།
མོ་པེ་སན་ཐེ་ནི(1850—1893)དུས་རབས་བཅུ་དགུ་པའི་དུས་མཇུག་གི་ཧྥ་རན་
སིའི་མཐའ་དཔྱོད་དངོས་ཡོད་རིང་ལུགས་ཀྱི་རྩོམ་པ་པོ་དང་སྒྲུང་ཐུང་མཁས་ཆེན་ཞིག་
ཡིན་པ་དེས་ཧྥ་རན་སིའི་རྩོམ་པ་པོ་གྲགས་ཅན་ཧྥུ་ལོ་བྷེ་དགེ་རྒན་ལ་བསྟེན་མྱོང་ཞིང་།
སྐུ་ཚེ་ཧྲིལ་པོར་སྒྲུང་རིང་དྲུག་དང་སྒྲུང་གཏམ་ཐུང་འབྲིང་སུམ་བརྒྱ་ལྔ་བཅུ་ཙམ་དང་།
གནས་ཡིག་གསུམ་བཅས་མཛད་ཡོད་པའི་ཁྲོད་ནས་སྒྲུང་ཐུང་གི་རྩོམ་རིག་གྲུབ་འབྲས་
མངོན་གསལ་དོད་ཤོས་ཡིན་པས། སྒྲུང་ཐུང་གི་རྒྱལ་པོ་ཞེས་པའི་ཅོད་པན་གྱིས་མཛེས་ཤིང་།
དེ་པ་དང་། ཆེག་ཁེ་ཧྥུ་དང་། ཨོའུ་ཧན་རུད་གསུམ་ལ་འཛམ་གླིང་གི་སྒྲུང་ཐུང་མཁས་ཆེན་
གསུམ་ཞེས་ཀྱང་རླུང་ལྟར་གྲགས་སོ།།
13

འཛམ་གླིང་རྩོམ་རིག་གྲགས་ཅན་བོད་འགྱུར་དཔེ་ཚོགས།
མོ་པེ་སན་ཐེའི་སྒྲུང་གཏམ་གསར་རྩོམ་དང་དེ་པའི་ཚེ་གང་གི་མྱོང་བ་དངོས་གཉིས་
འབྲེལ་བ་དམ་པོ་ཡོད། དེ་པས་ཆུང་དུས་ཡུལ་ནོར་མན་དྷེར་འཚོ་བ་སྐྱེལ་མྱོང་བ་དང་།
རྗེས་སུ་ཕད་རོད་སིར་བསྐྱོད་པས། ཡུལ་དེ་གཉིས་ཀྱི་འཇིག་རྟེན་སྣང་ཚུལ་ཟབ་གསལ་
མཚོན་འབྲི་ལེགས་པར་བྱ་རྒྱུ་དེ་ཁོང་གི་རྩོམ་གཞི་གལ་ཆེན་དུ་གྱུར། བོ་ཧྥའི་དམག་
འཁྲུག་རིང་དེ་པས་དམག་སྐུལ་དང་བླངས་ཀྱིས་དམག་ལ་ཞུགས་པས། ཧྥ་རན་སིའི་དམག་
ལ་ཕམ་ཉེས་ཚབས་ཆེན་བྱུང་བ་མཐོང་ཞིང་། དམག་འཁྲུག་དེས་རྒྱབ་ལྗོངས་བྱས་ནས་
མཛད་པའི་སྒྲུང་གཏམ་རབ་རིམ་གྱིས་སྐྱེ་འགྲོའི་ཡིད་དབང་འཕྲོག་ཤུགས་ཆེ། དཔེར་ན།
གང་དེས་མཛད་པའི《སྲས་མོ་ཧྥེ་ཧྥེ》ཞེས་པས་བོ་རོ་ཤེ་ལུགས་ཀྱི་དམག་དོན་མ་ལག་དེའི་
ཁྱད་ཆོས་ཀྱང་ཡེ་ཤེས་ཀྱི་སྤྱན་གྱིས་གཟིགས་ནས་འབུར་འདོན་མཛད་པ་དེའི་ཡོན་ཏན་
ནི་རྩོམ་རིག་ལས་ཡོངས་སུ་འདས་པ་ཞིག་གོ །དེའི་ནང་དམག་མིས་དམག་དཔོན་གྱིས་
ལས་བཟང་ངན་ཅི་ཞིག་བསྐུལ་ནའང་བཀའ་གསུང་ཅི་སྒྲུབ་ཞུ་དགོས་པ་དེ་ལས། དམག་
མི་དེ་ཚོ་འཕྲུལ་ཆས་དང་འདྲ་བ་ལས། མིའི་མཚན་ཉིད་ཡོངས་སུ་ཤོར་བ་དང་། ཡིན་མིན་
གསལ་འབྱེད་ཀྱི་ནུས་པ་ཤོར་བའམ། སྨྲ་ཤེས་དོན་གོའི་མཚན་ཉིད་ཡོངས་སུ་ཤོར་བའི་རྒྱུག་
ཁྱིའམ་ཡང་ན་ལག་ཆར་གྱུར་པ་ཞིག་ཡིན་པས་ན། དེ་ལས་ཉེན་ཁ་ཆེ་བ་ཞིག་སྲིད་ན་མེད་
དོ། །བོ་རོ་ཤེའི་དམག་མི་དེ་ཚོའི་ངོ་ལ་རྣམ་འགྱུར་གང་ཡང་མེད་ན་ཡང་། དམག་དཔོན་
གྱིས་དེ་ཚོར་གཞང་ཚོང་མ་འབོད་པར་བཏང་ན་ཡང་སྨྱོ་བ་ལྟར་བཀའ་གསུང་ཅི་སྒྲུབ་ཞུ་
བ་རེད།
ཆུང་དུས་ནས་ཕ་མ་གཉིས་དང་ཁ་བྲལ་བ་དེས་ཁོང་ལ་སེམས་གཅོང་བཟོས་པ་དང་།
ཕད་རོད་སིའི་སྤྱི་ཚོགས་འབྲེལ་གཏུག་བྱ་ཡུལ་གྱི་མཐོང་ཐོས་མྱོང་གསུམ་ལས། སྐྱེ་འགྲོའི་
ཕོ་མོའི་དབར་གྱི་བརྩེ་དུང་སྣ་མང་ཕུན་སུམ་ཚོགས་པར་བྲིས་ཡོད། སྤྱིར་བཏང་མིན་པའི་
ཚོར་སྐྱེན་དང་ཀུན་རྟོག་དང་། ལྷན་སྐྱེས་རིག་པ་དང་། མི་ཚེ་ཕྱེད་ཀར་དབང་རྩའི་ནད་
14

མགུལ་རྒྱན།
ཀྱིས་མནར་བའི་ཚོར་སྣང་བཅས་ལས།དེ་པའི་འཕྲུལ་སྣང་ལྟ་བུའི་སྒྲུང་གཏམ་རང་ལུགས་
གསར་དུ་བཏོད་ལ། ཧྥ་རན་སིའི་མི་རིགས་ཁོ་ནར་མངའ་བའི་སྤྲོ་གར་གྱི་ཉམས་དང་སྲོལ་
རྒྱུན་རྩལ་དུ་བཏོན་ནས། དེ་པའི་སྒྲུང་གཏམ་དགོད་བྲོའི་ཉམས་ཀྱིས་ཕྱུག་པར་གྱུར། མོ་པེ་
སན་ཐེའི་སྒྲུང་གཏམ་ཐུང་འབྲིང་རྣམ་པར་བཀྲ་བ་ལ་ཧྥ་རན་སིའི་ཀློག་མཁན་གྱི་དགའ་
བསུ་འཐོབ་ཡོད་
སྒྲུང་གཏམ་ཐུང་ངུའི་རྒྱལ་པོའི་ཅོད་པན་འཛིན་པ་དང་། ལྷག་པར་དུ་སྤྱི་ཚོགས་ཡུལ་
སྲོལ་རི་མོའི་རྩོམ་རིག་ཁྱུ་མཆོག་ཅིག་ཡིན་པའི་ངོས་ནས། མོ་པེ་སན་ཐེ་ནི་འཛམ་གླིང་
ཁྱོན་དུ་སྙན་གྲགས་ཆེ་ཤོས་ཡིན་པའི་ཧྥ་རན་སིའི་རྩོམ་པ་པོའི་གྲས་ཤིག་རེད།
འོན་ཏེ་རང་རེ་བོད་ཀྱི་ཀློག་མཁན་ཚོས་ནི་མོ་པེ་སན་ཐེའི་སྒྲུང་གཏམ་ཐུང་ངུ
《མགུལ་རྒྱན》ཞེས་པ་དང《ང་ཡི་ཨ་ཁུ་ཡུད་ལེ》ཞེས་པ་གཉིས་ཙམ་ཕུད། ཁོང་གི་སྒྲུང་
གཏམ་གཞན་དག་གི་མཚན་བྱང་ཙམ་ཡང་གོ་ཐོས་དབེན་ལ་ཐ་ན་རྩོམ་པ་པོའི་མཚན་
ཡང་མོ་པོ་སང་ཞེས་རྒྱ་ལུགས་སུ་བསྒྱུར་ཐལ་དྲགས་ནས་ཧྥ་རན་སིའི་སྐད་ལུགས་དང་།
གང་དེའི་རྩོམ་ཉམས་དྲི་མ་མེད་པ་གཉིས་དང་རྒྱང་གིས་ཆོད་པ་དེ་ནི་ཡིད་ཕམ་པའི་
གནས་ལགས་སོ།།
མོ་པེ་སན་ཐེའི་སྒྲུང་ཐུང་བདམས་བསྒྲིགས《མགུལ་རྒྱན》ཞེས་པ་འདི་ནི་གང་དེའི་
སྒྲུང་གཏམ་ཐུང་འབྲིང་སུམ་བརྒྱ་ལྷག་ཙམ་གྱི་ནང་ནས། ཚིག་དོན་གཉིས་ཆའི་རིན་ཐང་
འབུར་དུ་དོད་པའི་རྩོམ་ཕུད་ཟུར་འདོན་བྱས་ནས་བོད་ཡིག་ཏུ་བསྒྱུར་བ་ཡིན་པས། དེ་
ཚོས་གང་དེའི་སྒྲུང་ཐུང་གསར་རྩོམ་ཐད་ཀྱི་གྲུབ་འབྲས་མཐོ་ཤོས་མཚོན་ནོ་ཞེས་ཀྱང་
བཤད་ཆོག་སྟེ། དཔེ་མཚོན་བརྩམས་ཆོས་དེ་རྣམས་ལས་རང་རེས་གཤམ་གསལ་གྱི་ཁྱད་
ཆོས་ལ་ཉམས་སུ་མྱོང་ཐུབ་བོ།།
དེ་ཡང་མོ་པེ་སན་ཐེས་དེང་རབས་པའི་གནས་ཚུལ་དངོས་མཚོན་འབྲི་དང་། རྒྱུན་
15

འཛམ་གླིང་རྩོམ་རིག་གྲགས་ཅན་བོད་འགྱུར་དཔེ་ཚོགས།
ཚུལ་གྱི་བརྩེ་དུང་དང་། རྣམ་ཤེས་དང་། བློ་རིག་བཅས་འཕེལ་ཚུལ་འབྲི་དགོས་པར་བཞེད།
སྤྱི་ལོ1875ལོར། དེ་པས་རང་ཉིད་ཀྱི་སྒྲུང་གཏམ་ཁག་དང་པོ་བློ་འགོད་གནང་སྐབས།
འཆར་འགོད་བྱས་པའི་ཁ་བྱང་སྤྱིའི་མིང་ལ《མི་ཆུང་ཆུང་གི་སྡུག་བསྔལ་ཆེན་པོ》ཞེས་
པ་དེ་རེད། ཁོང་གི་སྒྲུང་གཏམ་ཐུང་འབྲིང་གི་ནང་དུ་ལོ་རྒྱུས་དང་། དོན་གཞི་གལ་ཆེན་
མི་འབྲི་བར། དོན་ཆུང་ཙག་ཙིག་འབྲི་བ་སྟེ། དཔེར་ན། ཞིང་པ་རྒད་པོས་སྒུར་སྒུར་བྱས་
ནས་ཐག་པ་ཕྲ་པོ་ཞིག་བསྒྲུགས་རྐྱེན་གྱིས་མ་ཉེས་ཁ་གཡོགས་འཁེལ་ནས་འདས་ཚུལ་
བཀོད་པའི《ཐག་ཕྲ》ཞེས་པ་དང་། གར་མ་འཆི་ཁ་མས་དེ་སྔའི་གཞོན་དུས་ལ་ཡིད་འཕྲེང་
ལུགས་བྲིས་པའི《འགྲོས་ཆུང་ཞབས་བྲོ》ཞེས་པ། གཡོག་མོ་ཆུང་ཆུང་གིས་ལྐོག་ཏུ་དགའ་
རོགས་བསྒྲིགས་པ་དེས་འཚོ་བ་ཆོ་མེད་ལ་གྱུར་པའི་ཁྱོ་ཤུག་ལ་མངོན་འདོད་བརྩེ་དགའི
རོ་བྲོ་སླར་ཡང་རྙེད་ཚུལ་སྐོར་བཀོད་པའི《 མེ་ཏོག་གསོ་ཁང》ཞེས་པ་ལ་སོགས་ལོ་རྒྱུས་
དང་དུས་རབས་ངེས་ཅན་གྱི་འབྲེལ་བ་སྟབས་གང་བདེར་མཛད་དེ། གང་ཟག་དཀྱུས་མའི་
དགའ་སྐྱོའི་ཟློས་གར་གསོན་མ་སྦ་གསང་མེད་པར་བསྟན་ཡོད། མོ་པེ་སན་ཐེས་ཐུན་མིན་
ཁྱད་ཆོས་ཀྱིས་ཕྱུག་པའི་རྩོམ་རྩལ་ལ་བརྟེན་ནས་འཇིག་རྟེན་གྱི་ཚུལ་ལུགས་མཚོན་པའི་
སྒྲུང་གཏམ་ཐུང་འབྲིང་ཕུལ་དུ་བྱུང་བ་འབོར་ཆེན་མཛད་པ་དེས། རྩོམ་རིག་ལོ་རྒྱུས་ཐོག་
ཏུ་ཤིན་ཏུ་དཀོན་པའི་སྤྱི་ཚོགས་ཡུལ་སྲོལ་རི་མོ་ཞིག་གྲུབ་ནས་ཡོད།
མོ་པེ་སན་ཐེས་སྒྲུང་གཏམ་མཁན་པོས་དམིགས་པ་བསལ་ཅི་ཐུབ་ཀྱིས། སྐྱེ་འགྲོའི་བྱ་
སྤྱོད་ལ་བཏང་སྙོམས་ཤིག་བགྱིས་པའི་ཁྲོད་ནས་ཡོངས་ཁྱབ་ཀྱི་གནས་ལུགས་མངོན་པར
བྱེད་དགོས་པ་དང་། དངོས་དོན་དང་། གོམས་གཤིས་དང་། སྲོལ་ལུགས་དང་། རྒྱུན་དུ་ཐོན་
མང་ཤོས་ཡིན་པའི་བྱ་བ་བཅས་ཀྱི་ཁྲོད་ནས་ཡོངས་ཁྱབ་ཀྱི་བསམ་ཚུལ་འདོན་དགོས་པར་
བཞེད། ཁོང་གི་སྒྲུང་གཏམ་ཐུང་འབྲིང་གསར་རྩོམ་གྱི་མན་ངག་གལ་ཆེ་ཤོས་ཤིག་ནི། སྤྱིར་
བཏང་གི་འཚོ་བའི་ཁྲོད་ནས་དཔེ་མཚོན་རང་བཞིན་གྱི་འདྲེན་པ་བྱེ་བྲག་པ་དང་། དོན་
16

མགུལ་རྒྱན།
གཞི་དང་། དུམ་བུ་བཅས་ཟུར་འདོན་བྱས་ཏེ། ཡོངས་ཁྱབ་ཀྱི་བདེན་པ་ཟུར་བལྟས་ལེབ་
མཐོང་ལྟ་བུར་མཚོན་པ་བྱ་རྒྱུ་དེ་རེད། དཔེར་ན། 《མགུལ་རྒྱན》ཞེས་པའི་འདྲེན་པ་གཙོ་
མོས་གཏམ་འདོད་དོན་གཉེར་བྱས་པ་དང་། 《གདུགས》ཞེས་པའི་ནང་གི་ལས་སྣེའི་ཟླ་
མོས་ཁེ་བཟང་ཆུང་ཆུང་ལ་རྔམས་པ། 《ཡབ》ཅེས་པའི་འདྲེན་པ་གཙོ་བོས་སྔོན་ཆགས་
རྗེས་བསྐྱུར་བྱས་པ་བཅས་ཚང་མ་དཔེ་མཚོན་མི་འདྲ་བ་ཡིན་པ་དང་། དེ་ཚོའི་མཇུག་
འབྲས་ཐད། ལ་ལར་སེམས་སྡུག་ཡིད་མུག་ལོ་བཅུ་མྱོང་དགོས་བྱུང་བ་དང་། ལ་ལར་གནས་
སྐབས་ལམ་འགྲོ་བྱུང་བ། ལ་ལར་འགྱོད་པ་རྟས་མི་ཟིན་པ་བྱུང་བ་བཅས་དེ་ཀུན་གནས་
ལུགས་དང་མཐུན་པ་ཞིག་རེད། ཕལ་པའི་འཚོ་བའི་ཁྲོད་ནས་ཡོངས་ཁྱབ་ཀྱི་བསམ་ཚུལ་
བཅུད་ལེན་བྱས་པ་དེའི་རྐྱེན་གྱིས། འདྲེན་པ་ཆུང་ངུ་དེ་ཚོའི་གཏམ་རྒྱུད་ལས་ཆེས་རྒྱ་ཁྱབ་
ཀྱི་བདེན་པ་དང་། ཆེས་རྩ་བར་གྱུར་པའི་སྐྱེ་འགྲོའི་བརྩེ་དུང་། ཆེས་གཞི་རྩའི་འཚོ་བའི་
གནས་ལུགས་བཅས་མཚོན་ཐུབ་པ་རེད།
མོ་པེ་སན་ཐེས། གལ་སྲིད་དཔེ་དེབ་གཅིག་ལ་ཕན་ཐོགས་གང་རུང་ཞིག་ལྡན་ཡོད་
ཟེར་ན། དེ་ནི་རྩོམ་པ་པོས་བཙན་འགེལ་བྱས་པ་ཞིག་མ་ཡིན་པར། དེ་པས་དངོས་དོན་
བརྗོད་མཁས་པོ་བྱས་པ་ལས་བྱུང་བ་ཞིག་ཡིན་དགོས་ཞེས་དེ་སྔ་གསུངས་མྱོང་། རྟོག་པ་
རང་ཡན་པའི་རྩོམ་པ་པོས་རང་ངོས་ཀྱི་སེམས་སྡུག་ལྷུག་བཤད་བྱེད་པ་དེ་དང་བསྡུར་བ་
མངོན་གསལ་དོད་པོ་གྲུབ་སྟེ། ཁོང་གིས་སྒྲུང་གཏམ་གྱི་ནང་དུ་རང་ངོས་མངོན་པར་བྱེད་པ་
ཤིན་ཏུ་ནས་ཉུང་ཞིང་། གཏམ་རྒྱུད་དེ་རང་རང་བཞིན་གྱིས་འཕེལ་རྒྱས་འགྲོ་རུ་འཇུག་པ་
ལས་བཟང་བཤད་ངན་བཤད་མི་བྱེད་པ་དང་། འདྲེན་པ་ཚོ་མངོན་སུམ་གསོན་རྗེན་གྱིས་
འཁྲབ་སྟོན་བྱེད་དུ་འཇུག་པ་ལས། དེའི་ཐད་རྩོམ་པ་པོའི་ཆགས་སྡང་བཙན་འགེལ་མི་
བྱེད་ཅིང་། དེ་རང་ཉིད་ངང་བསྒུག་བྱས་ཏེ་དངོས་དོན་བརྗོད་མཁས་པོ་བྱས་པ་ལ་བརྟེན་
ནས་ཀློག་མཁན་གྱི་ཡིད་དབང་འགུགས་པ་རེད། དཔེར་ན། 《ལོང་བ》ཞེས་པའི་ནང་དུ་
17

འཛམ་གླིང་རྩོམ་རིག་གྲགས་ཅན་བོད་འགྱུར་དཔེ་ཚོགས།
འཇིག་རྟེན་པས་ལོང་བར་བརྙས་བཅོས་བྱེད་པའི་སྤྱོད་ངན་ལ་མ་འདོད་པ་ཚིག་གཅིག་
ཀྱང་བཤད་མེད་མོད། ཀློག་མཁན་གྱི་ཁྲོད་དུ་ཉམ་ཆུང་དེའི་ལས་དབང་ལ་གདུང་སེམས་
ཟབ་མོ་མི་འཆང་མཁན་མེད་ལ། འཇིག་རྟེན་པའི་གདུག་རྩུབ་ལ་ཁོང་ཁྲོ་མི་ལངས་མཁན་
མེད། ངེད་རང་གིས་སྒྲུང་ཐུང་འདི་ལ་མཇལ་རྗེས། རླབས་ཆེན་གྱི་རྩོམ་པ་པོ་ཞིག་གི་
དགོངས་པ་བཞེད་སྟངས་དེ་ནི་དཀོན་མཆོག་དང་མཚུངས་སོ་སྙམ་པ་ཞིག་ཡིད་ལ་དབང་
མེད་དུ་འཆར་ལ། རླབས་ཆེན་གྱི་སྒྲུང་གཏམ་ཇི་ལྟར་རྩོམ་དགོས་མིན་ཡང་ཧ་ལམ་ཤེས་
མཁན་འདྲ་བྱས་སོང་། དེ་ནི་མི་གཤིས་ཀྱི་དམུ་རྒོད་རང་བཞིན་དེ་གསལ་རྗེན་དུ་བཏོན་
ནས་སྐྱེ་འགྲོའི་སླད་ཀྱི་འཚོ་བ་ལེགས་ལམ་དུ་འདྲེན་པ་རང་ངོ་། །རང་མཁས་པའི་ངེས་
ཤེས་བློ་ལ་ཤར་བའི་རྩོམ་མཁན་ཞིག་གིས་རྩོམ་གྱི་འདྲེན་པར་གདུང་སེམས་སྟབས་བདེ་
ཙམ་མི་འཆང་བར། སྒྱུ་རྩལ་གྱི་ལམ་ནས་སྐྱེ་འགྲོའི་རང་གཤིས་ལ་གཤག་བཅོས་བྱེད་
པ་རེད། ལྷག་པར་དུ་རང་གི་མི་རིགས་ཀྱི་སྲོལ་ངན་དང་། ད་ལྟའི་ལམ་ལུགས་ཀྱི་སྐྱོན་
མཚང་ལ་སོགས་པ་འབྲི་མི་ཕོད་པ་བྱ་རྒྱུ་མེད་པར། གང་ཡིན་པ་དེ་ཀུན་དམར་འདོན་བྱས་
རྗེས། ཀློག་མཁན་ཚོ་བསམ་བློ་གཏོང་དུ་འཇུག་དགོས་པ་རེད། དེའི་ཐད་ལ་མོ་པེ་སན་
ཐེ་དང་། དམོ་ཡན་དང་། ཧྥོར་གེ་ཎ་དང་། ཧད་མིང་ཝད་དང་། ཐོལ་སི་ཏད་སོགས་ཀྱི་ས་
ལམ་འདྲ་བར་སྣང་ངོ་། །འོན་ཏེ་རང་ཅག་གི་རྩོམ་མཁན་ཚོའི་ཁྲོད་ན་དེ་ལྟའི་གྲིབ་མ་ཙམ་
ཡང་མངོན་རྒྱུ་མི་འདུག་པ་དེས་ཀྱང་རྐྱེན་བྱས་ནས་ད་རེས་མོ་པེ་སན་ཐེའི་སྒྲུང་ཐུང་ཁག་
ཅིག་བོད་ཡིག་ཏུ་བསྒྱུར་བའི་ངལ་བ་ཕྲན་བུ་བྱས་པ་ཡིན་ནོ། །དཔེར་ན། སྔར་འབྲུག་པ་
ཀུན་ལེགས་དང་། དཀར་ལེབ་དྲུང་ཡིག་དང་། སྐྱིད་ཟུར་ལགས་དང་། དགེ་འདུན་ཆོས་
འཕེལ་སོགས་ཀྱི་གསུང་རྩོམ་གྱི་ནང་དུ་སྙིང་རྗེས་རབ་ཏུ་དུལ་བའི་ཆོས་ལྡན་ཞིང་ཁམས་
པའི་གདོང་འབག་མཛེས་པོ་དེའི་འོག་ན། སྙིང་རྗེ་དང་བྲལ་བའི་གདུག་རྩུབ་དང་། གཉོམ་
ཆུང་ལ་ཐུབ་ཚོད་དང་སྡུག་བཙིར་བྱེད་ཚུལ་དམར་འདོན་བྱས་པ་ཅུང་ཟད་རེ་དང་། དེང་
18

མགུལ་རྒྱན།
རབས་ཀྱི་རྩོམ་པ་པོའི་ཁྲོད་ན་དོན་གྲུབ་རྒྱལ་གྱིས་དེའི་རྒྱུན་ཅུང་ཟད་བསྐྱངས་གནང་བ་
ཙམ་ལས། དེ་མིན་གྱི་རང་རེའི་རྩོམ་མཁན་ཚོའི་རྩོམ་ནང་གདུང་སེམས་སྟབས་བདེ་ཙམ་
དང་། ངོ་དགའ་སྤྲེལ་ལད་ཀྱི་ཚིག་སྦྱོར་ཙམ་ལས་མངོན་རྒྱུ་མེད་པ་དེ་ནི་བྱེའུ་ཅོ་ཀ་བཞིན་
དུ་སྐྱོ་ངག་འདྲེན་རྒྱུ་ཙམ་ལས། བྱ་རྒྱལ་ཁྱུང་རྒོད་བཞིན་དུ་མཁའ་ལ་ལྡིང་བཞིན་རླུང་
རླབས་གཤོགས་པའི་གདེང་སྤོབས་མེད་པའི་རྟགས་མཚན་རང་ལགས་སོ། །
《རྒྱ་མཚོའི་སྟེང་དུ》ཞེས་པའི་ནང་དུ་ནུ་བོ་དེས་སྒྲུང་གི་མཇུག་ཏུ། ཁོང་གིས་སོ་སོའི་
ཁེ་ཕན་ལ་བརྩི་མཐོང་ཆེ་ཐག་ཆོད་ཀྱིས། ཟེར་བའི་སྙིང་གཏམ་ཚིག་གཅིག་རང་ཤོད་དུ་
བཅུག་པ་དེས་ཀློག་མཁན་ཚོས་སྤུན་དུངས་དང་སྒེར་ཕན་ཐད་བསམ་གཞིགས་ཟབ་མོ་བྱ་
དགོས་པ་བཟོས་ཡོད། 《ཁྲི་འབོལ་ཞིག་བཟོ་མ》ཞེས་པའི་ནང་དུ་རྒྱུ་རྔམ་བདེན་དོར་བྱེད
མཁན་ཕྱུག་པོའི་བུ་ལ་སྨད་པའི་ཚིག་གཅིག་ཀྱང་བཤད་མེད་མོད། ཀློག་མཁན་གྱི་ཁྲོད་དུ་
དེ་ལ་མཐོང་ཆུང་མི་བྱེད་མཁན་མེད།
མོ་པེ་སན་ཐེས་ཕྱི་ནས་ནང་ཤེས་པའི་མཚོན་སྟངས་སྤྱོད་དགོས་པར་བཞེད་པ་མ་ཟད་
གང་ཉིད་དེ་ལ་མཁས་པ་སྟེ། སྒྲུང་གཏམ་གྱི་སེམས་ཁམས་ཆ་དེ་གལ་ཆེ་ཤོས་ཡིན་བདེན་
ཡིན་མོད། དེ་ཉིད་མཚོན་འབྲིའི་ཆ་དེ་བརྒྱུད་ན་གཞི་ནས་གསལ་པོར་མངོན་ཐུབ་པ་དང་།
རྣམ་ཤེས་གང་ཞིག་གི་ནང་གནས་ཀྱི་སྐྱོ་གར་ཐད། རང་རེས་རྣམ་ཤེས་སྦས་པའི་ངོ་གདོང་
གང་དེ་གསལ་པོར་མཐོང་ཚེ། གཞི་ནས་ང་ཚོར་སེམས་སྡུག་ཚད་མེད་སྐྱེ་བར་འགྱུར་
རོ། །ཞེས་གསུངས་སོ། །ཁོང་གི་སྒྲུང་གཏམ་གྱི་ནང་དུ་འདྲེན་པའི་བསམ་པའི་འཆར་སྣང་
ཐད་ཀར་བྲིས་པ་མཐོང་རྒྱུ་དཀོན་ལ། ཕྱིའི་གཟུགས་བརྙན་ལ་བརྟེན་ནས། འདྲེན་པའི་
ནང་སེམས་ཀྱི་འཇིག་རྟེན་དང་ནང་གནས་ཀྱི་གཤིས་སྤྱོད་མཚོན་པར་བྱེད་པས་ན། ཁོང་
གི་སོར་རྩེ་ལས་ཐོན་པའི་འདྲེན་པའི་ཕྱི་ཚུལ་གསོན་ཉམས་ལྡན་ལ་གཤིས་ཀ་ཡང་མངོན་
གསལ་དོད་པོ་ལྡན་ཡོད། དཔེར་ན། 《མཛའ་བོ་གཉིས》ཞེས་པ་དང་། 《ཕ་རྒན་མེ་ལོན》
19

འཛམ་གླིང་རྩོམ་རིག་གྲགས་ཅན་བོད་འགྱུར་དཔེ་ཚོགས།
ཞེས་པ། 《བགྲེས་སོང》ཞེས་པ་བཅས་ཚང་མ་ནི་དཔེ་མཚོན་ཡིན་ཏེ། ཉ་འཛིན་མཁན་
གྲོགས་རྙིང་གཉིས་ཀྱི་གཞན་དང་རྩོད་མེད་དང་ལྷད་མེད་སེམས་བཟང་དང་། ཕ་རྒན་མེ་
ལོན་གྱི་ཐབས་མཁས་ཇུས་བཟང་དང་འཆི་བར་མི་སྐྲག་པ། ཞིང་དུད་ཁྱོ་ཤུག་གིས་སོ་ནམ་
ལས་ཀ་དྲན་བཞིན་ཡོད་ཀྱང་བགྲེས་སོང་གི་དབུགས་མ་ཕྱིན་པའི་སྐབས་ཀྱི་འཆར་སྣང་
རྙོག་འཛིང་ཅན་བཅས་ཚང་མ་གཟུགས་བརྙན་ལས་མཚོན་པར་བྱས་ཡོད།
ཕྱིའི་གཟུགས་བརྙན་འབྲི་དུས། མོ་པེ་སན་ཐེས་ཞིབ་ཆ་འབྲི་རྒྱུ་དེ་གཙིགས་ཆེར་
འཛིན་པ་རེད། ཁོང་གིས་སྒྱུ་རྩལ་མཁན་པོ་ཞིག་གི་ཐུན་མིན་རང་བཞིན་དེ་དང་ཐོག་གལ་
ཆེན་མིན་པའི་བྱ་དངོས་ཆུང་ཙག་གི་སྟེང་ནས་མཚོན་པར་བྱེད་དགོས། བརྩམས་ཆོས་
ཕུལ་བྱུང་ཁ་ཤས་ནི་གླེང་རིན་མེད་པའི་ཞིབ་ཆ་དང་། བྱ་དངོས་དཀྱུས་མ་ལ་བརྟེན་ནས་
བསྒྲུབས་པ་ཞིག་ཡིན་པར་བཞེད།
ཞིབ་ཆ་མཚོན་འབྲི་ཧང་སངས་པ་བྱས་པ་དེ་མོ་པེ་སན་ཐེའི་སྒྲུང་ཐུང་གི་ཁྱད་ཆོས་
གལ་ཆེན་རེད། ཁོང་གིས《བུ་མོ་དཀར་རིལ་མའི་གཏམ་རྒྱུད》ཅེས་པའི་ནང་གི་འདྲེན་
པ་གཙོ་མོའི་གཟུགས་ཐུང་ཐུང་དེ “ལུས་ཡོངས་རྫོགས་རིལ་རིལ་ཡིན་པ” ཞེས་པ་དང་།
66
མཛུབ་མོ་ནི་རྒྱུ་མ་བརྒྱངས་པ་དང་ཨ་ན་མ་ན་ཡིན་པ” ཞེས་དང་། “མཁུར་ཚོས་ནི་
ཀུ་ཤུ་དམར་པོ་དང་འདྲ” ཞེས་དང་། “མིག་འབྲས་ཀྱི་ནང་དུ་རྫི་མའི་ལྡོག་གཟུགས་ཤར་
བ” ཞེས་སུ་སྤྲོས་ཡོད་པ་དང་། 《གཟིམ་ཤག་ཐེ་ལི་ཨེར》ཞེས་པའི་ནང་གི་ལྕམ་གྱིས་བུ་མོ་
ཚོ་འཁྲིད་ནས་འཁོར་ལོར་བསྡད་དེ་རི་ཐང་གི་དཀྱིལ་གཤགས་ཚུལ་ནི། རི་སྐྱེས་མེ་ཏོག་
རྣམ་པར་བཀྲ་བའི་ཀླུང་ཐང་དུ་འཁོར་ལོ་དེ་ཡིས་ཁ་དོག་དེ་བས་བཀྲ་བའི་མེ་ཏོག་ཆུན་པོ་
ལྟ་ན་སྡུག་པ་འཁྱེར་ཡོད་པ་དང་འདྲ་ལ། རྟ་ཕྲུག་དཀར་པོས་བགྲོད་ཆུང་རྒྱག་བཞིན་འདྲུད
བཞིན་རྒྱུག་པ་ཞེས་བྲིས་པ་ལྟར། འདྲེན་པ་འབྲི་ཚེ་ཀློག་མཁན་གྱིས་དེའི་ངོ་རིས་དངོས་
སུ་མཐོང་མཁན་འདྲ་བྱེད་པ་དང་། མཛེས་ལྗོངས་འབྲི་ཚེ། ཀློག་མཁན་ཚོ་ཡུལ་དངོས་སུ་
20

མགུལ་རྒྱན།
སླེབས་པ་ལྟར་བྱས་ཏེ། རྩོམ་གྱི་མངོན་སུམ་རང་བཞིན་ཇེ་ཆེར་བཏང་བ་དེས། ཀློག་མཁན་
ལ་ཡང་སྒྱུ་རྩལ་གྱི་ཚོར་སྣང་དྲག་ཏུ་སྦྱིན་པར་བྱེད།
མོ་པེ་སན་ཐེའི་སྒྲུང་ཐུང་ཚང་མར་གཏམ་རྒྱུད་ཀྱི་ཁུངས་སྣེ་ཁེར་མ་སྤྱད་ཡོད་ཀྱང་།
རྩོམ་སྟངས་སྣ་མང་ཕུན་སུམ་ཚོགས་པོ་ཡོད། ཁོང་གིས་བརྗོད་གཞི་དང་བརྗོད་དོན་མི་འདྲ་
བར་སྐྱོ་གར་རམ། སྤྲོ་གར་རམ། སྤྲོ་སྐྱོ་འདྲེས་མ་སོགས་མངོན་མཚོན་བྱ་ཐབས་གསར་པ་
སྤྱོད་པར་ནུས་ལ། ཆེས་བསྔགས་སུ་འོས་པ་ནི་ཁོང་གིས་སྒྲོམ་གཞི་སྒྲིག་ཚུལ་ཐད་འགྱུར་བ་
མང་པོ་གཏོང་ཐུབ། དཔེར་ན། 《ཕ་རྒན་མེ་ལོན》ཞེས་པ་ནི་ངོ་མཚར་སྒྲུང་གཏམ་དང་འདྲ་
བར། མི་ཁྱད་མཚར་པོ་ཞིག་གིས་དགྲ་དམག་ལྐོག་གསོད་ཡང་ཡང་བྱས་ཚུལ་འུད་སྒྲོག་
ཤུགས་ཆེན་བྱས་ཤིང་། མཇུག་རྫོགས་ཁར་གཞི་ནས་དཔའ་བོ་ངོ་མའི་རང་གཟུགས་དངོས་
སུ་བསྟན་པ་དང་། 《མ་རྒན་ཧྥོ་རན་ཚེ་ཝ》ཞེས་པའི་གོང་གི་ཕྱེད་ཀའི་ནང་དུ་མ་རྒན་དང་
དགྲ་དམག་ཁ་ཤས་འཆམ་མཐུན་མཉམ་གནས་ཡིན་ཚུལ་བཀོད་ནས། འོག་གི་ཕྱེད་ཀའི་
ནང་དུ་དེ་མས་ཇུས་བཟང་བཀོད་དེ་ཁོ་ཚོ་མེ་འོབས་ནང་དུ་སྲོག་བཅད་ཚུལ་བཀོད་ཡོད།
《ཨའོ་ཐོ་ཕ་བུ》ཞེས་པའི་ནང་དུ་བུ་ཨའོ་ཐོ་དང་དེའི་ཕའི་མཛའ་མོ་གཞོན་ནུ་མའི་བར་
གྱི་བརྩེ་སེམས་འཕེལ་བའི་འབྲས་བུ་ཤོད་སྙིང་འདོད་ཀྱང་གཏམ་རྗེས་བཅད་ནས། ཀློག་
མཁན་སོ་སོ་ཚོད་དཔག་དང་ཤན་འབྱེད་བྱེད་དུ་བཅུག་པ་ལྟ་བུའོ། །
ཧྥ་རན་སིའི་སྐད་དང་ཡི་གེ་གཉིས་ནི་ཡོ་རོབ་གླིང་གི་སྐད་རིགས་མང་པོའི་ཁྲོད་ནས་
སྐུ་དྲག་གི་སྐད་ཉམས་དོད་ཤོས་དང་ཞེ་སས་མཛེས་པས་སྙན་ཆ་དོད་ཤོས་ཡིན་པར་གྲགས་
པ་དང་། མོ་པེ་སན་ཐེའི་སྒྲུང་གཏམ་གྱི་ཚིག་སྦྱོར་ཐད། ཚིག་རྒྱན་གྱི་སྤྲོས་པ་དོན་གཉེར་མི་
མཛད་ལ། གྲོང་ཚིག་ཕལ་པའི་སྐྱོན་གྱིས་ཀྱང་མ་གོས་པར། རབ་ཏུ་དྭངས་ཤིང་གསལ་ཆ་
དོད་པོ་ནི་དེ་པས་ཧྥ་རན་སིའི་སྐད་ལ་དེ་ནི་དྭངས་གཙང་ཆུ་དང་མཚུངས་ཞེས་བསྔགས་
པ་མཛད་པ་དེ་དང་འདྲའོ། །དེ་ཡི་རྐྱེན་པས། ཁོང་གི་སྒྲུང་གཏམ་ཚང་མ་ཧྥ་རན་སིའི་སྐད་
21

འཛམ་གླིང་རྩོམ་རིག་གྲགས་ཅན་བོད་འགྱུར་དཔེ་ཚོགས།
ཡིག་སྦྱོང་མཁན་ཀུན་གྱིས་རྩོམ་དཔེར་བྱེད་པར་གྲགས་ཤིང་། གཞན་ཡང་ཁོང་གི་ཚིག་
སྦྱོར་ཐད་ལ་སཱ་ལོན་རྩོམ་རིག་གི་ཉམས་ཁྱད་ཟབ་མོ་ལྡན་ཡོད་པ་དེ་ཀུན་རྒྱ་འགྱུར་མའི་
ནང་ནས་ཧ་ལམ་མངོན་རྒྱུ་མེད་པ་ལྟ་བུར་སྣང་བས། ད་ལམ་བོད་འགྱུར་མའི་ནང་དུ་ཞེ་
ཚིག་དང་སྐུ་དྲག་གི་སྐད་སྲོལ་འདྲ་པོ་ཕྲན་བུ་རེ་གང་ལ་དེ་འོས་སུ་སྤྲོས་ཡོད་དོ། །
མོ་པེ་སན་ཐེས་སྐྱེ་འགྲོའི་དགེ་ལས་སྐྱོན་བྲིས་པ་མང་ན་ཡང་། དེ་ཀུན་བཅོས་ཐབས་
ཐད་ཀར་འདོན་མྱོང་ཡེ་ནས་མེད་པར། ཀློག་མཁན་སོ་སོའི་བསམ་གཞིགས་ལ་བརྟེན་ནས་
ཕན་ཐོགས་གང་རུང་ཞིག་འཐོབ་པ་བྱེད་དགོས་པ་ནི། བྷོ་ལཱ་ཡིས་མོ་པེ་སན་ཐེའི་སྐུ་གདུང་
པུར་འཇུག་མཛད་སྒོའི་གཏམ་བཤད་ཀྱི་ནང་དུ། གང་དེའི་རྩོམ་གྱིས་མི་རྣམས་གད་མོ་དང་
ངུད་མོ་མཉམ་དུ་འཆོར་བར་བྱེད་ལ། དེ་བས་མི་རྣམས་མནོ་བསམ་གྱི་དབྱིངས་ལ་ཡུན་རིང་
ཚུད་པར་བྱེད་དོ། །ཞེས་གསུངས་པ་ལྟར། ལོ་ངོ་བརྒྱ་ལྷག་ཙམ་གྱི་ནང་དུ་འཛམ་གླིང་ཧྲིལ་
པོའི་ཀློག་མཁན་གྲངས་ལས་འདས་པར་མོ་པེ་སན་ཐེའི་སྒྲུང་གཏམ་ལས་སེམས་འགུལ་
ཐེབས་ཡོད་པ་དེ་ལས།མི་རྣམས་ཀྱིས་དོན་སྙིང་བཟང་པོ་རྟོགས་སད་ཐུབ་པ་བྱུང་ཡོད་དོ།།
འོན་ཏེ་མོ་པེ་སན་ཐེའི་སྒྲུང་གཏམ་བོད་ཡིག་ལ་བསྒྱུར་བ་ཤིན་ཏུ་ཉུང་བ་དང་། ཅུང་
ཟད་བསྒྱུར་བ་དེ་ཀུན་ཡང་ཚིག་དོན་གཉིས་ཀ་མ་ཡིག་དང་རྒྱང་ཁྱད་རིང་པོར་ཆོད་དེ་
བསྒྱུར་བའི་གོ་མ་ཆོད་པ་ལྟ་བུར་སོང་བ་ལ་བསམས་ནས། ད་རེས་ཐ་སྙད་བརྡ་ཆད་སྒྲ་
བཙན་པར་འཇོག་སྟངས་ནས་མགོ་བཙུགས་ཏེ། མ་ཡིག་རང་གི་སྒྲ་གདངས་སམ་དེ་ཉིད་
དབྱིན་སྐད་ཀྱི་སྟེང་དུ་ཇི་ལྟར་བབས་པ་དེ་གཉིས་གཞིར་བཟུང་ནས་བོད་སྐད་ཀྱི་ནང་དུ་
ཟུར་ཆག་གི་རྣམ་པའི་ཐོག་ནས་འཇུག་ཅི་ཐུབ་བྱས་ཡོད་དོ། །
ཕུན་ནོར་གྱིས།
2018ལོའི་ཟླ8པའི་ཚེས1ཉིན།

མགུལ་རྒྱན།
དཀར་ཆག
སི་མོན་གྱི་ཕ། ·(1)
བུ་མོ་དཀར་རིལ་མའི་གཏམ་རྒྱུད། (16)
ཁྱིམ་ཚང་གཅིག་གི་མི། (95)
གླ་མཁན་མ་ཞིག་གི་སྒྲུང་........ (143)
གཟིམ་ཤག་ཐེ་ལི་ཨེར། ·(178)
སྲས་མོ་ཧྥེ་ཧྥེ། (232)
ལོང་བ།. ·(257)
ཁྲི་འབོལ་ཞིག་བཟོ་མ (264)
རྟ་ཞོན་པ། (277)
མཛའ་བོ་གཉིས།. ·(291)
བདག་གི་ཨ་ཁུ་ཡུད་ལེ། (304)
མགུལ་རྒྱན............... ·(319)
ཆང་ཟོ་ཆུང་ཆུང་། (336)
གྲུ་ཁ།.. ·(348)

མགུལ་རྒྱན།
[1]
སི་མོན་གྱི་ཕ།
ཉིན་གུང་ཆུ་ཚོད་བཅུ་གཉིས་ཀྱི་དྲིལ་བརྡ་གྲག་མ་ཐག་ཏུ་སློབ་ཆུང་གི་རྒྱ་སྒོ་ཕྱེ་བ་
དང་། ཕྲུ་གུ་ཚོས་ཕན་ཚུན་འབུད་འདེད་གཏོང་བཞིན་དུ་འཚང་ཁ་ཤིག་ཤིག་ངང་ཐོན་
ནས་ཡོང་ན་ཡང་། དེ་ཚོས་ནམ་རྒྱུན་བཞིན་དུ་ལམ་སེང་རང་སོ་སོའི་ཁྱིམ་ལ་ཟས་ཟ་བར་
ཤར་རྒྱག་མ་ལོག་པར། མི་རིང་བའི་སར་རུབ་རུབ་ངང་ཤུབ་ཤུབ་བཤད་ནས་བསྡད།
དེ་ཡང་དེ་ཉིན་གྱི་སྔ་དྲོ། ཨ་ཅག་བྷོ་ལན་ཤོ་ཐེའི་བུ་སི་མོན་སློབ་གྲྭར་ཡོང་ཐེངས་དང་
པོ་ཡིན་པ་རེད།
དེ་ཚོ་ཚང་མས་ཨ་ཅག་བྷོ་ལན་ཤོ་ཐེའི་སྐོར་ཁྱིམ་དུ་ཐོས་མྱོང་ཡོད། མི་ཚོས་མི་མང་
འདུ་སར་མོ་ལ་གུས་གུས་ལྟར་བྱེད་ཀྱང་། སྐྱེས་མ་ཚོས་ལྐོག་ཏུ་མོའི་སྐོར་གླེང་དུས་གདུང་
སེམས་ཀྱི་ཁྲོད་དུ་མཐོང་ཆུང་ཡང་ཕྲན་བུ་འདྲེས་ནས་ཡོད་ཅིང་། ཕྲུ་གུ་ཚོས་རྒྱུ་མཚན་ཅི་
ཡིན་ཡེ་ནས་མི་ཤེས་མོད། བསམ་ཚུལ་དེ་ལྟ་ཁོ་ཚོར་ཡང་འགོས་ཡོད།
སི་མོན་གྱིས་ཁྱིམ་སྒོ་ནས་ཐོན་མྱོང་ཡེ་ནས་མེད་ལ། ཁོ་ཚོ་དང་ལྷན་དུ་གྲོང་ཚོའི་
ཁྲོམ་ལམ་མམ་གཙང་ཁར་རྩེད་འཇོར་རོལ་མྱོང་མེད་སྟབས། ཁོ་ཚོས་ཁོ་ལ་རྒྱུས་མངའ་
[1] སྒྲུང་གཏམ་འདི་ནི་ཐོག་མར་སྤྱི་ལོ1879ལོའི་ཟླ12པའི་ཚེས1ཉིན་གྱི《ཆབ་སྲིད་དང་། རྩོམ་རིག་
དང་། མཚན་ཉིད་རིག་པ་དང་། ཚན་རིག་དང་། དཔལ་འབྱོར་བསྒྱུར་བཅོས》ཞེས་པའི་ཐོག་ཏུ་སྤེལ་
བ་དང་། རྗེས་སུ་སྤྱི་ལོ1881ལོར་པར་སྐྲུན་བྱས་པའི་སྒྲུང་གཏམ་ཐུང་འབྲིང་ཕྱོགས་བསྒྲིགས《གཟིམ་
ཤག་ཐེ་ལི་ཨེར》ཞེས་པའི་ནང་དུ་བཅུག་པ་རེད།
1

འཛམ་གླིང་རྩོམ་རིག་གྲགས་ཅན་བོད་འགྱུར་དཔེ་ཚོགས།
ཡང་མེད། ཁོ་ཚོ་ཁོ་ལ་དགའ་པོ་དེ་ཙམ་མེད་རྐྱེན། རོགས་ཟླ་ལོ་བཅུ་བཞི་བཅོ་ལྔ་ཙམ་ལ་
སོན་པ་ཞིག་གིས། “ཁྱོད་ཚོས་ཨེ་ཤེས། སི་མོན་ཟེར་མཁན་དེ་ལ་ཕ་ཡོད་པ་མ་རེད” ཅེས་
བཤད་པ་ཐོས་ཚེ། ཁོ་ཚོ་ཚང་མ་སྙིང་ཚིམས་ཕྲན་བུ་བྱུང་བ་དང་དུས་མཚུངས་སུ་ཧང་ཡང་
སངས་ཐག་ཆོད་ཅིང་། སླར་ཕན་ཚུན་བརྒྱུད་བཤད་བྱས། བུ་དེས་བཤད་ཀྱིན་བཤད་ཀྱིན་
ད་དུང་ཁ་གཉེར་སྣ་གཉེར་ངང་མང་པོ་ཧ་གོ་བགྱི་ཡོད་པ་ལྟར་གྲུང་མདོག་བྱས།
དེ་དུས་ཨ་ཅག་བྷོ་ལན་ཤོ་ཐེའི་བུ་ཡང་སློབ་གྲྭའི་རྒྱ་སྒོ་ནས་ཐོན་ཡོང་།
ཁོ་ལོ་བདུན་བརྒྱད་ལ་སོན་པ་དེ་ངོ་མདོག་ཕྲན་བུ་ཤོར་ཞིང་གཙང་སྦྲ་དོད་ལ། ངོ་ཚ་
ཆེ་མདོག་ཁ་བ་མ་ཟད། ཐ་ན་ག་བྱེད་འདི་བྱེད་མི་ཤེས་པའི་བཟོ་ཡང་ཕྲན་བུ་ལྡན།
ཁོས་ཁྱིམ་ལ་ལོག་རྩིས་བྱེད་སྒང་དེར་ཁྱུ་དཔུང་བསྒྲིལ་བའི་སློབ་གྲོགས་ཀྱིས་སྐད་
ཆུང་ངུས་གཏམ་གླེང་བྱེད་ཀྱིན་དུ་ཕྲུ་གུ་ཚོས་ཇུས་ངན་འགོད་དུས་རྒྱུན་དུ་ཡོང་བའི་གྲུང་
མདོག་དང་གདུག་རྩུབ་ཀྱི་མིག་མདངས་ཀྱིས་དེ་ལ་ལྡིར་བཞིན་དུ། རིམ་པས་ཕྱོགས་བཞི་
མཚམས་བརྒྱད་ནས་ཡོང་མཐར། ཁོ་ཡི་མཐའ་ནས་ཡོངས་སུ་བསྐོར། ཁོས་གོམ་མཚམས་
བཞག་ནས་ཧོན་འཐོར་འཐོར་ངང་ཁོ་ཚོའི་དཀྱིལ་དུ་ལངས་ཤིང་། ཧང་ཡང་སངས་ལ་ཁ་
སྐྱེངས་ཤིང་། ཁོ་ཚོས་ཁོ་ལ་ཅི་བྱེད་རྩིས་ཡོད་པ་མི་ཤེས། དེ་དུས་གསར་འགྱུར་གྱི་ནུས་པ་
ཐོན་པར་སྤོབས་པ་ཆེན་པོ་སྐྱེས་པའི་བུ་དེས།
“ཝ་ཡེ། ཁྱོད་ཀྱི་མིང་ལ་ཅི་ཟེར” ཞེས་ཁོ་ལ་དྲིས།
“སི་མོན།”
66
སི་མོན་ག་རེ” ཞེས་བུ་དེས་རྩད་འདྲི་བྱས།
སི་མོན་མགོ་ཡོངས་སུ་རྨོངས་པར་གྱུར་ནས། “སི་མོན” ཞེས་བསྐྱར་བཤད་བྱས།
བུ་དེས་ཁོ་ལ། “མི་གཞན་ཚང་མས་སི་མོན་ག་རེ་ག་རེ་ཞེས་ཐོལ་པ་འདྲ་སྣོན་བགྱི་
རེད། སི་མོན་ཟེར་བ་དེ།དེ་རུས་མིང་མ་རེད” ཅེས་སྐད་ཅོར་བརྒྱབ།
2

མགུལ་རྒྱན།
ཁོ་ངུ་ཤོར་ལ་ཁད་བྱས་ཤིང་། “ངའི་མིང་ལ་སི་མོན་ཟེར” ཞེས་ལན་ཐེངས་གསུམ་
པ་བཏབ།
པྲ་ཆལ་ཆུང་ཆུང་དེ་ཚོས་དགོད་ཆ་འུར་དིང་དིང་བྱས། རྣམ་པར་རྒྱལ་མཁན་བུ་དེས་
སྐད་གསང་མཐོ་རུ་བཏང་སྟེ། “ཁྱོད་ཚོས་མཐོང་སོང་ངམ། ཁོ་ལ་ཕ་མེད་བདེན་རེད་
ཅེས་བཤད།
དེ་འཕྲལ་ཁ་ཁུ་སིམ་པོར་གྱུར། སྤྱིར་བཏང་མིན་པ་དང་། བསམ་ཡུལ་ལས་འདས་པ།
ཐོས་ན་ཧ་ལས་དགོས་པ་བཅས་ཀྱི་དོན་དེར་ཕྲུ་གུ་ཚོ་ཧང་སངས་ཐག་ཆོད། བུ་གང་ཞིག་
ལ་ཕ་མེད་བདེན་པ་ཡིན་པ་རེད། ཁོ་ཚོས་ཐན་འདྲེ་ཞིག་དང་། རང་བྱུང་ལས་རྒྱབ་འགལ་
བྱས་པའི་དངོས་པོ་ཞིག་ལ་ལྟ་བ་ལྟར་ཁོ་ལ་ལྟ་བར་བྱེད་ཅིང་། སྐྱེས་མ་ཚོས་ད་བར་དམར་
འདོན་མ་བྱས་པའི་ཨ་ཅག་བྷོ་ལན་ཤོ་ཐེར་མཐོང་ཆུང་གི་བློ་དེ་ཁོ་ཚོའི་སེམས་ནང་གློ་བུར་
ཤུགས་ཆེར་ཕྱིན་སྣང་འཆར།
སི་མོན་གྱིས་ནི་ལམ་སེང་ཤིང་སྡོང་ཞིག་ལ་བསྙེས་པས་མ་འགྱེལ་ཙམ་བྱུང་རུང་།
ཁོས་རྒྱུ་མཚན་གསེད་འགྲོལ་བྱེད་རྩིས་བྱས་ཀྱང་། ཁོ་ཚོར་ལན་ཇི་ལྟར་འདེབས་དགོས་མ་
ཤེས་ལ། ཁོ་ལ་ཕ་མེད་པའི་དོན་སྐྱི་གཡའ་བ་དེ་ཁས་མི་ལེན་པ་བྱེད་མ་ཤེས། ཁོ་ངོ་མདོག་
ཡོངས་སུ་ཤོར་ཞིང་། “ང་ལ་ཡོད། ང་ལ་ཕ་ཡོད” ཅེས་ཁ་ནས་གང་ཐོན་དུ་སྐད་ཅོར་རྒྱག
རྒྱུར་ཟད།
“ཁོང་གང་དུ་ཡོད” ཅེས་ད་གིན་གྱི་བུ་དེས་ཡང་བསྐྱར་དྲིས།
སི་མོན་ལན་རྒྱག་རྒྱུ་མེད་པར་གྱུར། ཁོས་མི་ཤེས་ཐག་ཆོད་རེད། ཕྲུ་གུ་ཚོ་ཚང་མ་
ངར་ལངས་ནས་གད་མོ་མཚམས་མ་ཆད་པ་ཤོར། གྲོང་གསེབ་ཀྱི་ཕྲུ་གུ་དེ་ཚོ་རྟག་པར་
སྲོག་ཆགས་ཆུང་ཆུང་དང་འདྲིས་གཤིབ་ཆེ། བྱ་ཚང་ནང་གི་བྱ་མོས་རིགས་མཐུན་རྨས་མ་
མཐོང་མ་ཉིད་དུ་དེ་ལ་མཆུ་ཏོག་བརྒྱབ་ནས་གསོད་པ་དེ་བཞིན་དུ། ཁོ་ཚོར་ཡང་གདུག་
3

འཛམ་གླིང་རྩོམ་རིག་གྲགས་ཅན་བོད་འགྱུར་དཔེ་ཚོགས།
རྩུབ་ཀྱི་དགོས་མཁོ་དེ་འདྲ་ཡོད་སྣང་འཆར། དེ་དུས་སི་མོན་གྱིས་གློ་བུར་དུ་ཁྱིམ་མཚེས་
ཀྱི་ཕྲུ་གུ་ཞིག་མཐོང་བ་དེ་ནི་ཡུགས་ས་མོ་ཞིག་གི་བུ་ཡིན་པ་དེ་ཡང་ཁོ་དང་འདྲ་བར་ཨ་མ་
དང་མཉམ་དུ་ཁོ་ན་སྡོད་པ་ཤེས།
“ཁྱོད་ཀྱང་གཅིག་པ་རེད། ཁྱོད་ལ་ཡང་ཕ་མི་འདུག” ཅེས་ཁོས་བཤད།
ཕྲུ་གུ་དེས “ང་ལ་ཡོད། ང་ལ་ཕ་ཡོད” ཅེས་ལན་བཏབ།
སི་མོན་གྱིས “ཁོང་གང་དུ་ཡོད” ཅེས་རྒོལ་ལན་སློག
ཕྲུ་གུ་དེས་ང་རྒྱལ་ཁེངས་དྲེགས་ངང་། “ཁོང་གྲོངས་པ་རེད། ངའི་ཕ་བང་སོའི་ནང་
དུ་ཉལ་ནས་བསྡད་ཡོད” ཅེས་བཤད།
པྲ་ཆལ་དེ་ཚོས་བསྟོད་བསྔགས་ཀྱི་སྒྲ་དམའ་པོ་ཞིག་སྒྲོག་པ་ནི། ཕ་འདས་པོ་དུར་
སའི་ནང་དུ་ཉལ་ནས་བསྡད་པ་དེས་ཁོ་ཚོའི་རོགས་ཟླ་དེ་རླབས་ཆེན་ལ་གྱུར་ནས། ཕ་ཡེ་
ནས་སྟོན་རྒྱུ་མེད་པའི་ཕྲུ་གུ་དེའི་གཉའ་ནས་གནོན་ཐུབ་པ་དང་འདྲ། དོན་དུ་པྲ་ཆལ་དེ་
ཚོའི་ཕ་མང་ཆེ་བ་ནི་མི་ངན་དང་ཆང་རྐྱལ། རྐུན་མ་རྐྱང་རྐྱང་ཡིན་པར་མ་ཟད། བཟའ་
མོར་མནར་གཅོད་གཏོང་རྒྱུར་གོམས་ནས་ཡོད། ཁོ་ཚོས་ཕན་ཚུན་ལད་ཟློས་ཀྱིས་འབུད་
འདེད་ཤིག་ཤིག་ངང་གཅུར་རྒྱ་དེ་ཇེ་དམ་དུ་བཏང་བ་ནི། ཁྲིམས་མཐུན་གྱི་ཕྲུ་གུ་དེ་ཚོས་
གནོན་ཤུགས་གང་རུང་ཞིག་སྤྲད་དེ། ཁྲིམས་མཐུན་མིན་པའི་ཕྲུ་གུ་དེ་དབུགས་བསུབ་
བཏང་ནས་གསོད་མཁན་ཡིན་པ་དང་འདྲའོ། །
གློ་བུར་དུ་སི་མོན་གྱི་ཁ་སྤྲོད་ན་ལངས་པའི་ཕྲུ་གུ་ཞིག་གིས་འཕྱ་བའི་རྣམ་འགྱུར་གྱི་
ཐོག་ནས་ཁོ་ལ་ལྕེ་རྐྱོང་ཙམ་བྱས་ནས། “ཕ་མེད་མཁན། ཕ་མེད་མཁན” ཞེས་སྐད་ཆེན་
པོ་བརྒྱབ།
སི་མོན་གྱིས་དེའི་སྐྲ་ནས་བཟུང་ཞིང་། ངར་གདོང་ལ་རྡོག་རྒྱག་ཤེད་ཀྱིས་གཞུ་བ་དང་
ཆབས་ཅིག་དེའི་ངོ་ལ་སོ་དྲག་པོ་བརྒྱབ། གནས་བབ་ཟང་ངེ་ཟིང་ངེར་གྱུར། རྒྱག་རེས་རྒྱག་
4

མགུལ་རྒྱན།
མཁན་གཉིས་ཁ་ཕྲལ་རྗེས། སི་མོན་ལ་ཉེས་རྡུང་ཆེ་ཙམ་འཁེལ་བ་དང་གྱོན་གོས་དབྲལ་
ཡོད་ཅིང་། ལུས་སྟེང་དུ་སྨུག་ཐིག་མང་པོ་ཆགས། བློ་ཡིད་ཚིམ་པའི་པྲ་ཆལ་ཚོས་མཐའ་
ནས་བསྐོར་བའི་ནང་དུ་ས་ལ་འཁུམས་ནས་ལུས། དེས་ཡར་ལངས་ནས་ཐལ་རྡུལ་གྱིས་
འཚོས་པའི་ཁ་གྱོན་དཀར་པོར་ལག་པས་རང་བཞིན་གྱིས་ཕྱི་ཙམ་བྱེད་དུས། ཕྲུ་གུ་ཞིག་
གིས་ཁོ་ལ་གཏད་ནས། "ཁྱོད་རའི་ཕ་ལ་ལོབས་ཤོག" ཅེས་སྐད་ཆེན་པོ་བརྒྱབ།
དེ་དུས་ཁོའི་སེམས་ནང་ཡོངས་སུ་ཕམ་སྣང་འཆར། ཁོ་ཚོ་ཁོ་ལས་སྟོབས་ཆེ་བ་ཡོད་
པས། ཁོ་ཕམ་ཉེས་སུ་བཏང་ཞིང་། རང་ཉིད་ལ་ཕ་མེད་བདེན་ཡིན་པ་ཁོས་ཤེས། ཁོས་ཁོ་
ཚོར་རྒོལ་ལན་སློག་ཐབས་བྲལ། ཁོ་ནི་རང་བརྩིའི་བསམ་པ་ཆེ་བས། ཡིད་སྐྱོ་བའི་མིག་ཆུ་
བསྒོམས་ཅི་ཐུབ་བྱས་ན་ཡང་། སྐར་ཆ་ཁ་ཤས་ལས་མ་སོང་བར་ཡིད་མུག་སེམས་སྡུག་ཆེ་
ཐག་ཆོད་ནས། ངུ་སྐད་མ་ཐོན་རུང་ལུས་པོ་འཁྲུག་འཁྲུག་ཏུ་བར་མེད་འདར།
དགྲ་བོ་ཚོས་གདུག་རྩུབ་ཀྱི་དགོད་སྒྲ་འུར་དིང་དིང་བསྒྲགས་པ་དང་། དགའ་བས་
མྱོས་པའི་མི་རྒོད་དང་འདྲ་བར། ཁོ་ཚོས་རང་བཞིན་གྱིས་ལག་གདང་སྦྲེལ་ཏེ། ཁོའི་མཐའ་
ནས་བསྐོར་ཏེ་ཞབས་བྲོ་འཁྲབ་ཀྱིན་དུ་ཚིག་བརྩེགས་མ་གླུ་རུ་ལེན་པ་ལྟར། “ཕ་མེད་
མཁན། ཕ་མེད་མཁན” ཞེས་སུ་སྐད་ཅོར་ཡང་ཡང་བརྒྱབ།
འོན་ཏེ་སི་མོན་གྱིས་གློ་བུར་དུ་ངུ་མཚམས་བཞག་པ་རེད། ཁོ་ཞེ་སྤྲོ་གཏིང་ནས་ལངས་
ཏེ་རྐང་པའི་འཁྲིས་ན་རྡོ་གོར་མོ་ཁ་ཤས་ཡོད་པ་བསྒྲུགས་ནས། ཁོ་ལ་མནར་གཅོད་གཏོང་
མཁན་དེ་ཚོར་ཤེད་ཀྱིས་འཕངས། ཕྲུ་གུ་གཉིས་གསུམ་ཞིག་ལ་རྡོ་འཁེལ་ནས་སྐད་ངན་
འདོན་བཞིན་མགོ་ལག་པས་བཀབ་སྟེ་བྲོས་ནས་ཕྱིན། ཁོ་ངར་རྒོད་དེ་འདྲ་ལངས་རྐྱེན། ཕྲུ་
གུ་དེ་འཕྲོས་རྣམས་ཀྱང་དངངས་སྐྲག་ཆེན་པོ་ལངས། མི་མང་ན་ཡང་གླེན་འཛིང་བྱེད་
མཁན་ལ་སྐྲག་ཅེས་པ་ལྟར། ཁོ་ཚོ་དཔའ་ཞུམ་ནས་ལམ་སེང་ཁ་འཐོར་ཏེ་བྲོས་ནས་ཕྱིན།
ཕ་མེད་ཀྱི་བུ་ཆུང་དེ་གཅིག་པུར་ལྷགས་པ་ན། ཁོས་ཐང་སྟོང་ལ་རྒྱུགས་ནས་ཕྱིན། དེ
5

འཛམ་གླིང་རྩོམ་རིག་གྲགས་ཅན་བོད་འགྱུར་དཔེ་ཚོགས།
ཡང་ཁོས་དོན་ཞིག་དྲན་ཏེ། ཁོའི་སེམས་ནང་དོན་གལ་ཆེན་ཞིག་ཐག་བཅད་པ་སྟེ། ཁོས་
གཙང་པོར་མཆོངས་ནས་རང་སྲོག་ལྕེབ་དགོས་སྙམ།
དེ་ཡང་གཟའ་འཁོར་གཅིག་གི་གོང་དུ། དངུལ་སྐར་ལི་གཅིག་ཀྱང་མེད་པའི་སློང་
མཁན་ཞིག་གིས་གཙང་པོར་མཆོངས་པ་དེ་ཁོས་དྲན། ཁོའི་ཕུང་པོ་འདོན་དུས་སི་མོན་
ཡང་ཏག་ཏག་དེ་གར་ཡོད། མི་ཤ་ཚ་རྒྱུ་དེ་ལ་སི་མོན་ནམ་རྒྱུན་ནས་སྙིང་རྗེ་ཐག་ཆོད་བགྱི་
ཡོད་པ་དེ་ཉིད་ཛོར་རྟགས་དོད་པོ་ཞིག་ཡོད་ན་ཡང་། དེ་དུས་ཁོ་པའི་ངོ་གདོང་དཀར་ཞིང་
གཙང་ལ་སྨ་ར་རིང་པོ་རློན་པར་གྱུར་ཅིང་། བགྲད་པའི་མིག་ཟུང་ལས་བདེ་ཉམས་མངོན་
པ་བཅས། བག་ཕེབས་པའི་ཉམས་དེ་ལྟས་ཁོ་ལ་བག་ཆགས་ཟབ་པོ་བཞག་པ་རེད། མཐའ་
འཁོར་དུ “ཁོ་གྲོངས་བཞག” ཅེས་བཤད་མཁན་བྱུང་བ་དང་། ཡང་གཞན་ཞིག་གིས། “ཁོ་
ད་ལྟ་ནམ་རྒྱུན་ལས་སྐྱིད་མདོག་ཁ་བ་འདུག" ཅེས་ཚིག་གཅིག་བསྣན། མི་ཤ་ཚ་རྒྱུ་དེ་ལ་
དངུལ་མེད་པ་དེ་བཞིན་དུ་སི་མོན་ལ་ཕ་མེད་པས་ན། ཁོ་ཡང་གཙང་པོར་མཆོང་བར་འདོད།
ཁོས་གཙང་པོའི་ཁར་ཡོང་ནས་ཆུ་ལ་ལྟ་བཞིན་བསྡད། ཉ་ཁ་ཤས་ཤིག་དྭངས་གཙང་
ཆུ་ཡི་ནང་དུ་འཁྱུག་བགྲོད་ཀྱིས་རྩེད་འཇོར་རོལ་ཞིང་།ཡང་ཤ་དོད་པོས་འཕགས་མཆོངས་
ཡང་ཡང་བརྒྱབ་ནས། ཆུ་ངོས་སུ་འཕུར་ལྡིང་བྱེད་པའི་སྲིན་འབུ་འཛིན་པར་བྱེད། ཁོས་ངུ་
མཚམས་བཞག་ནས་ཉ་དེ་ཚོར་བལྟ་བར་ཕྱིན། དེ་ཚོའི་འཁྲབ་སྟོན་གྱིས་ཁོའི་ཡིད་ཀྱི་དང་
བ་རབ་ཏུ་དྲངས་ན་ཡང་། དྲག་ཆར་རླུང་འཚུབ་འཇགས་པའི་བརྒྱུད་རིམ་ནང་སྐབས་རེ་
གློ་བུར་དུ་རླུང་དམར་ལན་འགའ་ལྡང་ནས་ཤིང་སྡོང་གི་ཚག་སྒྲ་གྲག་རྗེས། རྒྱང་ཐག་རིང་
པོར་ཡལ་བ་དང་འདྲ་བར། ང་ལ་ཕ་ནི་མེད་པས། ང་ཡང་གཙང་པོར་མཆོང་བགྱི་ཡིན་
སྙམ་པའི་བློ་དེ་སྐྱོ་ཤས་དྲག་པོ་ཞིག་དང་ལྷན་དུ་ཁོའི་ཡིད་ལ་ཤར།
གནམ་གཤིས་འཇམ་ཞིང་ཡིད་དུ་འོང་བ་དང་། སྔོ་ཆུང་རྩྭ་ལ་དྲོ་འཇམ་ཉི་འོད་
འཕྲོས། གཙང་པོའི་ཆུ་ལས་མེ་ལོང་གཙང་མ་བཞིན་དུ་འོད་མདངས་འཚེར། སྐར་མ་ཁ་
6

མགུལ་རྒྱན།
ཤས་ཤིག་རིང་། སི་མོན་ལ་ཤིན་ཏུ་སྐྱིད་སྣང་ཤར་ལ། ངུ་ཤར་བརྒྱབ་རྗེས་སུ་རྒྱུན་དུ་ཡོང་
བའི་ཉོབ་སྣང་དེ་ཡང་འཆར། ཁོས་སྤང་དེའི་སྟེང་གི་དྲོ་འཇམ་ཉི་འོད་ཀྱི་འོག་ཏུ་གཉིད་
ཡུད་ཙམ་ཉལ་རྒྱུ་བྱུང་ན་ཅི་དྲག་སྙམ། སྦལ་ཕྲུག་ལྗང་ཁུ་ཞིག་གིས་ཁོའི་རྐང་པའི་འཁྲིས་
སུ་མཆོངས་ཡོང་བ་དེ་ཉིད་ཁོས་འཛིན་རྩིས་བྱས་པས་སྦལ་པ་མཆོངས་ནས་ཕྱིན། ཁོས་
བསྟུད་མར་འཛིན་ཐེངས་གསུམ་བྱས་ཀྱང་ཤོར་མཐར། དེ་ཡི་རྐང་པ་གཉིས་ནས་བཟུང་
ཐུབ། སྲོག་ཆགས་ཆུང་ངུ་དེས་ཐར་ཐབས་ཅི་ཐུབ་བྱེད་པར་བལྟས་ནས་གད་མོ་ཤོར། སྦལ་
པ་དེས་སྔོན་ལ་བརླ་གཉིས་བསྐམས་རྗེས། ཤེད་ཀྱིས་འཕགས་ཏེ་དབྱུག་པ་གཉིས་ལྟར་རྐང་
པ་གཉིས་ཧོབ་སྟེ་འདྲོང་བར་བརྐྱངས། དེ་དང་དུས་མཚུངས་སུ་དེས་གསེར་ཤན་བརྒྱབ་
འདྲའི་མིག་ཟུང་ཆེར་བགྲད་ཅིང་། མིའི་ལག་པ་དང་འདྲ་བའི་སྡེར་མོ་གཉིས་ཀྱིས་ཀྲབ་
ཀྲབ་སིག་སིག་བྱས། དེ་ལས་ཁོས་ཤིང་ལེབ་ཞེང་ཆུང་གཉིས་ཕན་ཚུན་སྣོལ་ནས་གཟེར་
བཏབ་པའི་རྩེད་ཆས་ཤིག་དྲན་པ་སྟེ། འགུལ་སྐྱོད་དེ་ལྟ་བྱས་པ་བརྒྱུད་ནས། དེའི་སྟེང་
དུ་བཏགས་པའི་དམག་མིས་རྩལ་སྦྱོང་བྱེད་དུ་འཇུག་པ་རེད། དེ་དུས་ཁོས་ཁྱིམ་དྲན་པ་
དང་། ཨ་མ་དྲན་པས། སེམས་སྐྱོ་ལྷང་ལྷང་དུ་གྱུར་ནས་སླར་ཡང་ངུ་མགོ་ཚུགས། ཁོའི་
ལུས་ཡོངས་འཁྲུག་འཁྲུག་ཏུ་འདར་ཞིང་པུས་མོ་བཙུགས་ཏེ་ཉལ་ཁར་བཞིན་དུ་གསོལ་
འདེབས་བྱས་ན་ཡང་། ངུ་ཤུམ་ཛ་དྲག་དང་ཤུགས་དྲག་ཆེན་པོ་དེ་འདྲ་བྱེད་ཅིང་། ད་ཆ་
རིག་པ་འཆལ་འཆོལ་ལ་གྱུར་ནས་གསོལ་འདེབས་གྲུབ་ཐབས་དང་བྲལ། ཁོས་ཅི་ལ་ཡང་
མི་བསམས་ལ། མཐའ་འཁོར་གྱི་ཡོད་ཚད་མ་རིག་པ་ལྟར་དུ་ངུ་གིན་ཁོ་ན་བསྡད།
གློ་བུར་དུ་ལག་པ་དཔའ་ཆ་ཐང་པོ་ཞིག་གིས་ཁོའི་ཕྲག་གོང་དུ་བཞག་པ་དང་། སྐད་
གསང་པོ་ཞིག་གིས་ཁོ་ལ “བུ། ཁྱོད་སེམས་པ་འདི་འདྲ་སྐྱོ་དོན་ཅི་ཡིན” ཞེས་དྲིས།
སི་མོན་གྱིས་ཁ་ཕྱིར་སློག་པ་ན། བཟོ་བ་གཟུགས་རིང་སྨ་ར་ནག་པོ་དང་སྐྲ་སུ་ལུ་ནག
པོ་ཡིན་པ་ཞིག་གིས་འཇམ་པོའི་ངང་ཁོ་ལ་ལྟ་བཞིན་མཆིས། ཁོས་མིག་ཆུ་འཁོར་འཁོར
7

འཛམ་གླིང་རྩོམ་རིག་གྲགས་ཅན་བོད་འགྱུར་དཔེ་ཚོགས།
ངང་། “ཁོ་ཚོས་ང་ལ་གཞུས་བྱུང་། ང་ལ། ང་ལ། ཕ་མེད་པའི་རྐྱེན་གྱིས། ཕ་མེད་པའི་རྐྱེན་
གྱིས” ཞེས་སུ་མགྲིན་པའི་ནང་ནས་འཁུན་སྒྲ་སྒྲོག་བཞིན་དུ་ལན་བཏབ།
མི་དེས་འཛུམ་བཞིན་དུ། “ཡིན་བགྱི་མ་རེད། མི་ཚང་མར་ཕ་ཡོད་པ་རེད” ཅེས་བཤད།
ཕྲུ་གུ་དེས་སེམས་སྡུག་བཟོད་ཅི་ཐུབ་བྱེད་བཞིན་དུ “ང་ལ། ང་ལ། ང་ལ། མེད” ཅེས་
སུ་ཚིག་འཁྱོལ་ལ་མ་འཁྱོལ་ངང་མུ་མཐུད་དེ་བཤད།
དེ་དུས་བཟོ་བ་དེ་སྒམ་ནན་ལ་གྱུར། ཁོས་ཕྲུ་གུ་དེ་ཨ་ཅག་བྷོ་ལན་ཤོ་ཐེའི་བུ་ཡིན་པ་
ངོ་ཤེས། མ་གཞི་ཁོ་ཡུལ་དེར་སླེབས་ནས་ཡུན་རིང་སོང་མེད་རུང་། མོའི་དེ་སྔའི་གནས་
ཚུལ་འགའ་ཟུར་ཙམ་གོ་ཐོས་བྱུང་བ་རེད།
“འོ་ལགས་སོ། །བུ་རང་སེམས་མ་སྐྱོ། ང་དང་མཉམ་དུ་ཨ་མ་ལགས་འཚོལ་བར་
འགྲོ། ཁྱོད་ལ་ཡོད་བགྱི་རེད” ཅེས་ཁོས་བཤད།
མི་ཕོ་སྟོབས་ཆེན་དེས་བུ་ཆུང་གི་ལག་ནས་བཟུང་སྟེ་ཁོ་གཉིས་ལམ་ལ་ཆས། མི་ཕོ་
སྟོབས་ཆེན་དེའི་ངོ་ལ་སླར་ཡང་འཛུམ་མདངས་ཤར། ཡུལ་དེའི་བུ་མོ་མཛེས་ཤོས་ཀྱི་གྲས་
ཤིག་ཡིན་པར་གྲགས་པའི་ཨ་ཅག་བྷོ་ལན་ཤོ་ཐེ་དང་མཇལ་ཙམ་བྱེད་པར་ཕྱིན་ན་སྡུག་རྒྱུ་
མེད། ཁོའི་སེམས་ནང་དུ་ཉེས་འཛོལ་ཡོང་མྱོང་བའི་བུ་མོས་ལམ་རྙིང་ལ་བསྐྱར་ལོག་བྱེད་
བཟོ་ཧ་ཅང་ཆེ་ཞེས་རང་གིས་རང་ལ་ཤོད་བཞིན་ཡོད་པའང་སྲིད།
ཁོ་གཉིས་ཁང་ཆུང་དཀར་པོ་གཙང་མ་ཞིག་གི་མདུན་དུ་སླེབས།
ཕྲུ་གུས “འདིར་རེད” ཅེས་བཤད་རྗེས། “ཨ་མ་ལགས” ཞེས་བོས།
བུད་མེད་ཅིག་ཐོན་ཡོང་བ་དེས་རྣམ་འགྱུར་སྒམ་ནན་གྱིས་སྒོ་ཁར་སྡོད་པ་ནི་སྐྱེས་
པ་ཞིག་ཐེམ་པ་བགོམ་དུ་མི་འཇུག་པ་དང་འདྲ་སྟེ། ཁང་པ་དེའི་ནང་དུ་སྐྱེས་པ་གཞན
ཞིག་གིས་མོ་རྒྱབ་སྐྱར་བྱེད་མྱོང་བས་སོ། །དེ་མ་ཉིད་དུ་བཟོ་བའི་གདོང་གི་འཛུམ་མདངས་
མེད་པར་གྱུར། ངོ་མདོག་ཤོར་བའི་སྨན་ཆུང་དེ་ལ་ཀུ་རེ་འགྲོ་ས་མེད་པ་ཁོས་ལམ་སེང་
8

མགུལ་རྒྱན།
རྟོགས། ཁོ་ཅི་བྱ་གཏོལ་མེད་ལ་གྱུར་ནས། ལག་པས་བཟོ་ཞྭ་འཛིན་བཞིན་དུ། “གཟིགས་
དང་། ལྕམ་སྐུ་ཞབས་ལགས། ངས་ཁྱེད་ཀྱི་བུ་བསྐྱལ་ཡོད། ཁོ་གཙང་འགྲམ་ན་ལམ་ནོར་
འདུག" ཅེས་དབ་དིབ་ཏུ་བཤད།
འོན་ཏེ་སི་མོན་གྱིས་སྐྱེས་མའི་པང་ལ་འཁྱུད་དེ་ངུ་གིན་དུ། “མ་རེད་ད། ཨ་མ་ལགས།
ང་གཙང་པོར་མཆོང་དགོས་བསམས་བྱུང་། ང་ལ་ཕ་མེད་པའི་རྐྱེན་གྱིས་མིས་ང་ལ་གཞུ་
གིས།ང་ལ་གཞུ་གིས” ཞེས་བཤད།
སྨན་ཤར་མའི་ངོ་གདོང་དམར་རྐྱང་ལ་གྱུར་ཅིང་། ཚ་ཤུར་ཤུར་བྱས་ལ་སྙིང་ལ་གྲི་
བཙུགས་པ་དང་འདྲ། མོས་བུ་པང་དུ་དམ་པོར་བཏབ་ཅིང་། འགྲམ་པའི་སྟེང་ནས་མཆི་མ་
ལྷུང་ལྷུང་དུ་བབས། བཟོ་བར་སེམས་འགུལ་ཆེན་པོ་ཐེབས་ཤིང་། དེ་གར་ལངས་ནས་ཇི་
ལྟར་འགྲོ་དགོས་མ་ཤེས་པར་ལུས། དེ་དུས་སི་མོན་གྱིས་གློ་བུར་དུ་རྒྱུགས་ཡོང་ནས། “ཁྱེད་
ཀྱིས་ངའི་ཕ་གནང་འདོད་འདུག་གམ་ལགས"ཞེས་ཁོ་ལ་དྲིས།
ཁ་རོག་ལ་ཡུད་ཙམ་ལུས། ལན་མེད་དུ་གྱུར་ཅིང་ངོ་ཚ་ནས་གདོང་དམར་རྐྱང་ཆགས་
མི་པའི་ཨ་ཅག་བྷོ་ལན་ཤོ་ཐེས་ལུས་པོ་གྱང་ལ་བསྙེས་ཤིང་ལག་གཉིས་བྲང་ཁར་མནན།
དེས་ལན་མ་བཏབ་པ་ཕྲུ་གུས་མཐོང་རྗེས། “ཁྱེད་རང་གིས་གནང་འདོད་མེད་ན། ང་
གཙང་པོར་མཆོང་བར་འགྲོ་བགྱི་ཡིན” ཞེས་བཤད།
བཟོ་བ་དེས་ཀུ་རེའི་ཚུལ་གྱིས་དགོད་བཞིན་དུ། “ངས་བྱེད་འདོད་ལོས་ཡོད” ཅེས་
ལན་བཏབ།
དེས་ན་ཕྲུ་གུས “ཁྱེད་ཀྱི་མཚན་ལ་ཅི་ཞུ། གཞན་གྱིས་ཁྱེད་ཀྱི་མཚན་དྲིས་ཚེ། ངས་
ལན་བཏབ་ཆོག་ཡོང་བགྱི་རེད” ཅེས་བཤད།
མི་ཕོ་སྟོབས་ཆེན་གྱིས “ཧྥི་ལེབ” ཅེས་ལན་བཏབ།
སི་མོན་གྱིས་ཁ་རོག་ལ་ཡུད་ཙམ་བསྡད་ནས་མིང་དེ་བློ་ལ་བརྟན་པོར་ངེས་པ་བྱས་
9

འཛམ་གླིང་རྩོམ་རིག་གྲགས་ཅན་བོད་འགྱུར་དཔེ་ཚོགས།
རྗེས། དཔུང་ལག་གཉིས་བརྐྱངས་ནས་བློ་བདེ་བག་ཕེབས་ངང “འོ་ལགས་སོ། །ཧྥི་ལེབ་
ལགས། ཁྱེད་རང་ངའི་ཕ་རེད” ཅེས་བཤད།
བཟོ་བས་བུ་དེ་པང་དུ་བཏབ་ནས་དེའི་འགྲམ་པ་གཉིས་ལ་འོ་གཉིས་ཤེད་ཀྱིས་བསྐལ་
རྗེས། གོམ་སྟབས་མྱུར་མོས་གྱེས་ནས་ཕྱིན།
ཉིན་གཉིས་པར་སི་མོན་སློབ་གྲྭར་འཛུལ་དུས། བསམ་ངན་གྱི་དགོད་སྒྲས་ཁོ་ལ་བསུ་
བ་བྱས། སློབ་གྲྭ་གྲོལ་དུས། ཕྲུ་གུ་རྒན་པ་དེས་ཇུས་ངན་སླར་སྐྱེད་བྱེད་དགོས་བསམ་སྒང་
དེར། སི་མོན་གྱིས། “ངའི་པ་ལགས་ཀྱི་མཚན་ལ་ཧྥི་ལེབ་ཟེར” ཞེས་པའི་ཚིག་དེ་རྡོ་
འཕངས་པ་བཞིན་དུ་ཁ་མེད་མིག་མེད་དུ་འཕངས།
མཐའ་འཁོར་དུ་གཞན་འཕྱ་རང་དགའི་སྐད་ཅོར་འུར་དིང་དིང་གྲག
“ཧྥི་ལེབ་སུ། ཧྥི་ལེབ་ག་རེ། ཧྥེ་ལེབ་ཟེར་ན་ཅི་རེད། ཁྱོད་ལ་ཧྥི་ལེབ་དེ་ག་ནས་རྙེད་
བྱུང་ངམ།”
སི་མོན་གྱིས་ཁོ་ཚོའི་ལན་ལ་ཁ་ཡ་ཙམ་ཡང་མ་བྱས་པར། ཡིད་ཆེས་བརྟན་པོ་འཆང་
བཞིན་དུ་འགྲན་སློང་གི་མིག་མདངས་ཀྱིས་ཁོ་ཚོར་བལྟས། ཁོས་གྲ་སྒྲིག་བྱས་ཟིན་ནས།
ཤི་འཛིང་ཐེངས་གཅིག་བྱ་དགོས་བྱུང་རུང་། ཁོ་ཚོའི་མདུན་ནས་བྲོས་བྱོལ་ལ་འགྲོ་མི་
འདོད། དགེ་རྒན་གྱིས་ཁོ་ལ་ཉེན་ཁ་ལས་སྒྲོལ་རོགས་བྱས་སྟབས། ཁོ་གཞི་ནས་ཁྱིམ་ལ་
ལོག་རྒྱུ་བྱུང་བ་རེད།
དེ་རྗེས་ཀྱི་ཟླ་བ་གསུམ་ནང་། བཟོ་བ་གཟུགས་རིང་ཧྥི་ལེབ་ཀྱིས་རྟག་པར་ཨ་ཅག་བྷོ་
ལན་ཤོ་ཐེའི་ཁྱིམ་གྱི་ཉེ་འགྲམ་ནས་འགྲོ་ཞིང་། སྐབས་རེ་མོས་སྒེའུ་ཁུང་གི་འཁྲིས་སུ་ཚེམ་
ལས་བྱེད་པ་མཐོང་ཚེ། བློ་ཁོག་བསྐྱེད་ནས་མོ་དང་ཁ་བརྡ་བྱེད་པར་འགྲོ་བ་དང་། མོས་
གུས་སྲོལ་ལྟར་ཁོ་ལ་ལན་འདེབས་བྱེད་ཀྱང་། རྟག་པར་སྒམ་པོ་ཁོ་ན་བྱེད་པ་ལས་ཁོ་ལ་
ཞལ་ཤོབ་རྩ་ནས་མི་བྱེད་ལ། མོའི་ཁྱིམ་སྒོར་འཛུལ་དུ་ཡང་འཇུག་བགྱི་མེད་མོད། སྐྱེས་པ་
10

མགུལ་རྒྱན།
གཞན་ཀུན་དང་འདྲ་བར་ཁོ་ལ་ཡང་རང་ཆེ་རང་རློམ་གྱི་བློ་ཕྲན་བུ་བྱུང་ཞིང་། མོས་ཁོ་
དང་སྐད་ཆ་བཤད་དུས་ངོ་གདོང་ནམ་རྒྱུན་ལས་ཅུང་ཟད་དམར་བ་ཡོད་སྣང་ཁོ་ན་འཆར།
འོན་ཏེ་མིང་ཆད་ངན་པ་བྱུང་ཚར་ན་སླར་གསོ་ཧ་ཅང་དཀའ་ཞིང་། སླར་གསོ་ཐུབ་
པའི་དབང་དུ་བཏང་ན་ཡང་སྔར་བཞིན་ཤིན་ཏུ་ནས་གཉོད་ཆུང་སྟེ། ཨ་ཅག་བྷོ་ལན་ཤོ་
ཐེས་གཏམ་སྤྱོད་ཐད་གཟབ་ནན་ཇི་ལྟར་བྱས་ན་ཡང་། གང་ལྟར་ལུང་པའི་ནང་དུ་མཐོ་
བཤད་དམའ་བཤད་བྱེད་མཁན་བྱུང་བ་རེད།
སི་མོན་ནི་ཁོ་རང་གི་ཕ་གསར་པར་ཧ་ཅང་དགའ་པོ་ཡོད་སྟབས། ཧ་ལམ་ཉིན་ལྟར་
དགོང་མོ་ཁོ་ལས་ཀ་གྲོལ་རྗེས་མཉམ་དུ་འཆམ་འཆམ་ལ་འགྲོ་རུ་འཇུག་པ་རེད། ཁོས་སློབ་
གྲྭར་དུས་ཐོག་ཏུ་འགྲོ་བ་དང་། སློབ་གྲོགས་ཚོའི་དཀྱིལ་ནས་འགྲོ་དུས་གཉའ་མ་ཞུམ་པའི
སྒོ་ནས། ཁོ་ཚོར་ཁ་ཡ་བྱེད་བགྱི་མེད།
འོན་ཏེ་ཉིན་ཞིག་དེ་སྔ་མགོ་འཁྲིད་ནས་ཁོ་ལ་བསྙད་བརྐོ་བྱེད་མཁན་ཕྲུ་གུ་རྒན་པ་
དེས། “ཁྱོད་ཀྱིས་རྫུན་ཤོད་ཀྱིས། ཁྱོད་ལ་ཕ་ཧྥི་ལེབ་ཟེར་མཁན་ཞིག་མི་འདུག” ཅེས་ཁོ་
ལ་བཤད།
སོ་མོན་གྱིས་ཁྲོ་འཚུབ་འཚུབ་ངང “མི་འདུག་ཅེས་ག་རེ་ཟེར་གྱི་ཡོད་པ་རེད”
ཅེས་དྲིས།
ཕྲུ་གུ་རྒན་པ་དེས་ལག་པ་འཕུར་བཞིན་དུ “ཁྱོད་ལ་ཕ་དེ་འདྲ་ཞིག་ཡོད་བདེན་ཡིན་
ན།ཁོང་ཁྱོད་རང་གི་ཨ་མའི་ཁྱོ་ག་ཡིན་དགོས་ངེས་རེད” ཅེས་སུ་མུ་མཐུད་དེ་བཤད།
རིགས་འདེད་ཡང་དག་པ་དེའི་མདུན་དུ་སི་མོན་སེམས་འཚབ་པར་གྱུར་ན་ཡང་། ད་
དུང “གང་ལྟར་ཁོང་ངའི་ཕ་རེད” ཅེས་ཁོས་ལན་བཏབ།
ཕྲུ་གུ་རྒན་པ་དེས་འཕྱ་དགོད་བྱེད་བཞིན་དུ། “གཅིག་བྱས་ན་ཡིན་བགྱི་རེད། ཡིན་
ན་ཡང་། ཁོང་ཁྱོད་ཀྱི་ཕ་ངོ་མ་མ་རེད” ཅེས་བཤད།
11

འཛམ་གླིང་རྩོམ་རིག་གྲགས་ཅན་བོད་འགྱུར་དཔེ་ཚོགས།
ཨ་ཅག་བྷོ་ལན་ཤོ་ཐེའི་བུས་མགོ་བོ་དམས་ཏེ་མནོ་བསམ་གྱི་དབྱིངས་ལ་ཚུད་བཞིན
དུ་བགྲེས་སོང་ལོ་ཨ་ཙན་གྱི་མགར་ཁང་གི་ཕྱོགས་སུ་བསྐྱོད་ཅིང་། ཧྥི་ལེབ་ཀྱིས་དེ་གར་
ལས་ཀ་བྱེད་པ་རེད།
མགར་ཁང་དེ་ནི་ཚང་ཚིང་གི་གསེབ་ཏུ་གབ་པ་ལྟར་སྣང་། མགར་ཁང་ནང་དུ་མུན་
པ་ནག་ཅིང་། ཐབ་ཆེན་ཞིག་གི་མེ་ལྕེ་དམར་པོས་དཔུང་པ་གཅེར་བུར་བྱས་པའི་མགར་བ་
ལྔ་པོ་དེ་གསལ་པོར་བྱས་པ་དང་། ལྕགས་ཐོ་ཏི་ཚའི་སྟེང་དུ་གཞུས་པས་ཐིང་སྒྲ་རྣ་བ་ཡང་
འོན་སོང་སྙམ་པ་གྲག ཁོ་ཚོ་དེ་གར་ལངས་པ་ནི་ཐེའུ་བྲང་མེ་འབར་ཁྱུ་གཅིག་དང་འདྲ་
ཞིང་། ཁོ་ཚོས་བཟོ་ལྟ་གང་འདོད་ལྟར་འགྱུར་འགྲོ་བའི་ལྕགས་ལེབ་ལ་འབྲུ་ཚུགས་སུ་ལྟ་
བར་བྱེད། ཁོ་ཚོའི་ཡིད་མུག་ཀྱང་ལྕགས་ཀྱི་ཐོ་བའི་འདེགས་འཇོག་དང་ལྷན་དུ་འཕར་
འཇགས་རེས་མོས་བྱེད།
སི་མོན་ཡར་འཛུལ་ཡོང་དུས་ཁོ་སུས་ཀྱང་མ་རིག་པ་དང་། ཁོས་ཁ་རོག་ལ་མཛའ་
བོའི་གོས་ནས་འཐེན་ཙམ་བྱས། གཅིག་ཤོས་ཀྱིས་ཁ་ཕྱིར་སློག་པ་དང་། ལས་ཀ་བྱེད་
མཚམས་བཞག་ནས་ཚང་མས་དོ་ཁུར་གྱིས་ལྟ་བར་བྱེད། སྤྱིར་བཏང་མིན་པའི་ཁུ་སིམ་
དེའི་ཁྲོད་དུ། སི་མོན་གྱི་སྐད་མདངས་དམའ་ཞིང་མཉེན་མོ་དེ་གྲག་པ་སྟེ།
“ཀྱེ་ཧྥི་ལེབ་ལགས། ཨ་མ་མི་ཧྲན་དྷེའི་བུས་ད་གིན་ང་ལ་ཁྱེད་རང་ངའི་ཕ་ངོ་མ་
རང་མ་རེད་ཟེར་གྱིས།"
བཟོ་བ་དེས “རྒྱུ་མཚན་ཅི” ཞེས་དྲིས།
ཕྲུ་གུས་ཤིན་ཏུ་ཟོལ་མེད་ཀྱི་སྒོ་ནས། “ཁྱེད་རང་ངའི་ཨ་མ་ལགས་ཀྱི་ཁྱོ་ག་མིན་པས་རེད”
ཅེས་ལན་བཏབ།
སུས་ཀྱང་གད་མོ་བགད་མེད། ཧྥི་ལེབ་ཀྱིས་ལངས་ནས་ཡུན་རིང་བསྡད་ཅིང་། ལག་
པ་ཆེན་པོ་དེ་གཉིས་ཀྱིས་ལྕགས་ཀྱི་ཏི་ཚའི་སྟེང་གི་ཐོ་ཡུ་བཟུང་བ་དང་། དཔྲལ་བ་ལག་
12

མགུལ་རྒྱན།
རྒྱབ་ཏུ་བཞག་ཅིང་། མནོ་བསམ་གྱི་དབྱིངས་ལ་ཚུད་པར་རོགས་ཟླ་བཞི་པོས་བལྟས་ནས
བསྡད། གྱད་མི་དེ་ཚོའི་ཁྲོད་དུ་ཉམ་ཤིན་ཏུ་ཆུང་བའི་སི་མོན་གྱིས་སེམས་འཚབ་ངང་ལ་
སྒུག་པར་བྱེད། གློ་བུར་དུ་མགར་བ་གཅིག་གིས་ཧྥི་ལེབ་ལ།
“མ་གཞི་བཀྲ་མ་ཤིས་པ་ཡོང་མྱོང་ཡོད་ཀྱང་། ཨ་ཅག་བྷོ་ལན་ཤོ་ཐེ་ནི་ངོ་མ་སེམས་
པ་བཟང་ལ་ལས་ལ་བརྩོན་པའི་བུ་མོ་ཞིག་རེད། མི་གཞུང་དྲང་པོ་ཞིག་གིས་ཁོང་བག་མར་
བླངས་ན། ཆུང་མ་ཡག་པོ་ཞིག་ནི་ཡོང་ཐག་ཆོད་རེད” ཅེས་མི་གཞན་ཚང་མའི་བསམ་
ཚུལ་དེ་བཤད།
མི་གཞན་གསུམ་པོས། “དེ་ངོ་མ་རེད" ཅེས་བཤད།
བཟོ་བ་དེས “བུ་མོ་དེ་ལ་ཉེས་འཛོལ་ཡོང་མྱོང་ཟེར་ན་ཡང་། དེ་ཁོང་གི་ནོར་འཁྲུལ་
རེད་པས། མི་དེས་དང་ཐོག་ཁོང་བག་མར་ལེན་རྒྱུ་ཁས་ལེན་བྱས་པ་རེད། ངས་བུ་མོ་མང་
པོ་ཞིག་ངོ་ཤེས་བགྱི་ཡོད་པ་དེ་ཚོར་དེ་སྔ་གནས་ཚུལ་དེ་འདྲ་ཡོང་མྱོང་ཡོད་ཀྱང་། ད་ཆ་
ཚང་མས་བརྩི་འཇོག་ཆེན་པོ་བྱ་ཡུལ་ལ་གྱུར་ཡོད” ཅེས་མུ་མཐུད་དེ་བཤད།
མི་གཞན་གསུམ་པོ་དེས། “དེ་ངོ་མ་རེད” ཅེས་ལན་མགྲིན་གཅིག་ཏུ་བཏབ།
མི་དེས་སླར་ཡང “བུ་མོ་ཤ་ཚ་རྒྱུ་དེ་གཅིག་པུས་ཕྲུ་གུ་གསོ་དགོས་དུས་སྡུག་པོ་ག་
ཚོད་མྱངས་ཡོད་པ་མ་རེད། ཁོང་གིས་ཆོས་ཁང་ལ་འགྲོ་རྒྱུ་དེ་ཕུད། ཁྱིམ་སྒོ་ནས་ཐོན་མྱོང་
ཡོད་མ་རེད། མིག་ཆུ་ག་ཚོད་ཤོར་ཡོད་པ་དེ་གནམ་བདག་གིས་མ་གཏོགས་ཤེས་བགྱི་མ་
རེད” ཅེས་སུ་མུ་མཐུད་དེ་བཤད།
མི་གཞན་དེ་ཚོས “དེ་ཡང་ངོ་མ་རེད” ཅེས་བཤད།
དེ་རྗེས་སྦུད་པས་ཐབ་ཀྱི་མེ་གཡོ་བའི་འུར་སྒྲ་ལས་གཞན་ཅི་ཡང་ཐོས་རྒྱུ་མེད་པར་གྱུར་
པ་དང་། གློ་བུར་དུ་ཧྥི་ལེབ་ཀྱིས་སྒུར་སྒུར་བྱས་ནས་སི་མོན་ལ། “ཁྱོད་རང་གི་ཨ་མ་ལགས་
ལ་ངས་དོ་ནུབ་ཁོང་དང་བཀའ་མོལ་ཞུ་དགོས་ཡོད་ཟེར་གྱིས་ཞེས་ལོབས་ཤོག” ཅེས་བཤད།
13

འཛམ་གླིང་རྩོམ་རིག་གྲགས་ཅན་བོད་འགྱུར་དཔེ་ཚོགས།
དེ་སྐད་སྨྲས་རྗེས་ཁོས་ཕྲུ་གུའི་ཕྲག་པ་ནས་འབུད་བཞིན་སྒོ་ཕྱིར་བརྫངས།
ཁོ་ལོག་ཡོང་ནས་ལས་ཀ་བྱས། ལྕགས་ཐོ་གསུམ་པོ་མཉམ་དུ་མ་བགྲོས་གཅིག་མཐུན་
ངང་ལྕགས་ཀྱི་ཏི་ཚའི་སྟེང་དུ་ལྷུངས། ཁོ་ཚོས་དེ་ལྟར་ངང་ས་མ་རུབ་ཀྱི་བར་དུ་ཐོ་བ་
གཞུས་ཤིང་། ཅི་བསམ་དེ་འགྲུབ་ཀྱི་ལྕགས་ཐོ་དེ་ཚོ་དང་འདྲ་བར། མི་ངོ་རེ་བཞིན་ཚང་མ
བློ་རྩ་བརྟན་ལ་སྟོབས་དང་བག་ཕེབས་ཀྱང་ལྡན་པ་དང་། དུས་ཆེན་གྱི་ནང་དུ་ཆོས་རྗེའི་
གདན་སའི་ཅོང་དྲིལ་ཆེ་མོའི་བརྡ་དེ་ཆོས་ཁང་གཞན་དག་ལས་ཆེ་བ་ཡོད་པ་དེ་བཞིན་དུ།
ཧྥི་ལེབ་ཀྱི་ལྕགས་ཐོ་དབྱངས་འགྲོས་དང་ལྡན་པའི་སྒོ་ནས་གཞུས་པ་ལས། རྣ་བ་འོན་སོང་
སྙམ་པའི་སྒྲ་གསལ་ཞིང་འགྲོས་དང་ལྡན་པར་གྲག་པ་དེས་གཞན་དག་གི་ཐོ་བའི་སྒྲ་བཀབ་
པ་དང་། མགར་བ་རང་ཉིད་ཀྱིས་མེ་སྟག་གི་ཟི་ར་འཚུབ་པའི་ཁྲོད་དུ་ལངས་ནས། སྤྲོ་
སེམས་རབ་ཏུ་འཁོལ་བའི་ངང་ནས་རྡུང་བཟོ་བྱེད་ཅིང་། འདྲེན་བྱེད་ཟུང་ལས་འོད་ཟེར་
འཚེར་བར་བྱེད།
ཁོས་ཨ་ཅག་བྷོ་ལན་ཤོ་ཐེའི་ཁྱིམ་སྒོ་བརྡུང་བར་ཡོང་དུས་ནམ་མཁར་སྐར་མ་ཁྲ་ཐིང་
ངེ་ཤར་ཡོད། ཁོས་དུས་ཆེན་ལ་གྱོན་བྱེད་ཀྱི་ཁ་གྱོན་དེ་དང་འོག་འཇུག་གསར་པ་གཅིག་
གྱོན་ཞིང་། སྨ་ར་བཞར་ཚར་ཙམ་རེད། སྨན་ཤར་མ་དེ་སྒོ་ཁར་ཐོན་ནས། བྱ་དཀའ་བའི་
ཉམས་ཀྱིས། “སྐུ་ཞབས་ཧྥི་ལེབ་ལགས། ས་རུབ་ཟིན་ནས་འདིར་ཕེབས་ན་ཡག་པོ་ཨེ་
ཡོད་ལགས” ཞེས་ཁོ་ལ་བཤད།
ཁོས་ལན་འདེབས་བསམས་ཀྱང་ངག་དབ་དིབ་ཏུ་གྱུར་ནས་ཇི་ལྟར་སྨྲ་དགོས་མ་ཤེས་
པར་ཅི་བྱ་གཏོལ་མེད་ངང་མོའི་མདུན་དུ་ཀེ་རེར་ལངས་ནས་བསྡད།
“དེས་མ་ཚད། ཁྱེད་རང་གིས་མཁྱེན་གསལ་རེད། ད་ནི་མི་དེ་ཚོ་ང་ལ་རྒྱབ་བཤད
རྒྱག་ཏུ་བཅུག་ན་ཡོང་བགྱི་མ་རེད་ལགས” ཞེས་སུ་མོས་མུ་མཐུད་དེ་བཤད།
དེ་དུས་ཁོས་བློ་ཐག་ཆོད་པོས། “གལ་སྲིད་ཁྱེད་རང་གིས་ངའི་ཆུང་མ་གནང་འདོད་
14

མགུལ་རྒྱན།
ཡོད་ན།དེ་ལ་སྐྱོན་ཅི་ཡོད" ཅེས་བཤད།
དེ་ལ་ལན་འདེབས་མཁན་མེད་པར་མུན་ནག་གི་ཁང་པའི་ནང་དུ་མི་ཞིག་འགྱེལ་
པའིརེ་སྒྲ་གྲག་པ་ཐོས་པས། ཁོས་མགྱོགས་པོ་ནང་དུ་འཛུལ། ཉལ་ཁྲིར་འཁོད་ཟིན་པའི་སི་
མོན་གྱིས་འོ་བསྐྱལ་བའི་སྒྲ་དང་ཨ་མའི་སྐད་ཆ་ཤབ་བེ་ཤུབ་བེ་ཚིག་འགའ་ཐོས་པ་དང་།
དེ་འཕྲལ་གློ་བུར་དུ་གྲོགས་པོའི་ལག་པ་གཉིས་ཀྱིས་བུ་དེ་བཟུང་ཞིང་། གཅིག་ཤོས་ཀྱིས
ཤེད་ཆེན་གྱི་ཕྲག་པས་ཁོ་ཡར་བཏེགས་ནས།
“ཁྱོད་ཀྱིས་སློབ་གྲོགས་དེ་ཚོར་ཁྱོད་ཀྱི་ཕ་ནི་མགར་བ་ཧྥི་ལེབ¡རོད་མི་ཡིན། སུས་
ཁྱོད་ལ་བརྙས་བཅོས་བྱེད་ན་ཡང་། ཁོང་གིས་དེའི་རྣ་ཅོག་ནས་འཐེན་བགྱི་རེད་ཅེས་ཤོད་
ཤོག་ཅིག” ཅེས་སྐད་ཆེན་པོས་ཁོ་ལ་བཤད།
ཉིན་གཉིས་པཔར་སློབ་གྲོགས་ཚོ་ཚང་མ་འཛོམས་ནས་སློབ་ཚན་འཚོགས་གྲབས་
ཡོད་དུས། སི་མོན་ཆུང་ཆུང་གིས་ཡར་ལངས། ཁོའི་ངོ་མདོག་སྐྱ་བོར་གྱུར་པ་དང་། མཆུ་
ཏོ་འཁྲུག་འཁྲུག་ཏུ་འདར་བཞིན་དུ་སྐད་གསང་མཐོན་པོས། “ངའི་ཕ་ནི་མགར་བ་ཧྥི་
ལེབ“རོད་མི་ལགས་རེད། སུས་ད་དུང་ང་ལ་བརྙས་བཅོས་བྱེད་ན་ཡང་ཁོང་གིས་དེའི་རྣ་
ཅོག་ནས་འཐེན་བགྱི་ཡིན་གསུང་གིས” ཞེས་བཤད།
ད་ཐེངས་གད་མོ་དགོད་མཁན་མེད་དེ། མགར་བ་ཧྥི་ལེབ“རོད་མི་ཟེར་མཁན་དེ་ཚང་
མས་ངོ་ཤེས་བགྱི་ཡོད་ཅིང་། ཕ་དེ་འདྲ་ཞིག་ཡོད་ན། སུ་ཡིན་རུང་སྤོབས་པ་སྐྱེ་ངེས་ཡིན་
པས་སོ།།
15

འཛམ་གླིང་རྩོམ་རིག་གྲགས་ཅན་བོད་འགྱུར་དཔེ་ཚོགས།
བུ་མོ་དཀར་རིལ་མའི་གཏམ་རྒྱུད།"
ཉིན་ཤས་བསྟུད་མར་ཕམ་བྱོལ་དུ་འགྲོ་མཁན་དཔུང་ཁག་གཅིག་ཐར་ཐོར་ངང་གྲོང་
ཁྱེར་བརྒྱུད་ནས་འགྲོ་བ་དེ་དག་ནི་དམག་དཔུང་གི་མིང་ཐོགས་པ་ཙམ་ལས། སྒྲིག་ཁྲིམས་
དང་བྲལ་བའི་མི་ཚོགས་ཟང་ཟིང་ཁྱུ་དང་ཁྱུ་ཞེས་སྨྲས་ཀྱང་ཐལ་སྐྱོན་མེད། མི་དེ་དག་གི་
ངོ་ལ་ཁ་སྤུ་བཙོག་པ་རིང་པོས་ཁེངས་པ་དང་། ལུས་ལ་དམག་ཆས་ཧྲལ་ཧྲུལ་གྱོན་ཞིང་།
དེ་ཚོར་དམག་དར་མེད་ལ་རུ་ཤོག་ཀྱང་དབྱེ་རྒྱུ་མེད་པར་ཉབ་བེ་ཉོབ་བེར་མདུན་ལ་སྐྱོད་
བཞིན་མཆིས། ཐམས་ཅད་སེམས་ཤུགས་ཡོངས་སུ་ཉམས་པ་དང་། དཀའ་ཐག་ཆོད་ནས་
ཐབས་དང་བློ་བཀོད་གང་ཡང་དྲན་རྒྱུ་མེད་པར། རྐང་པས་གར་སླེབས་ཀྱི་ས་ལ་གོ་མེད་
མི་ཚོར་མེད་ངང་འགྲོ་ཞིང་། འགྲོ་མཚམས་བཞག་ན་འགྱེལ་རྒྱུར་ངེས་པ་ལྟར་དུ་སྣང་།
[1] སྒྲུང་གཏམ་འདི་ནི་སྤྱི་ལོ1880ལོར་པར་སྐྲུན་བྱས་པའི་སྒྲུང་གཏམ་ཐུང་འབྲིང་ཕྱོགས་བསྒྲིགས
《དཔྱིད་མགོའི་མེ་ཏོག་གི་རྫིང་བུའི་དགོང་ཚོགས》ཞེས་པའི་ཐོག་ཐེངས་དང་པོར་སྤེལ་བ་དེའི་ནང་
དུ་ཛོ་ལཱ་སོགས་རྩོམ་མཁན་གཞན་གྱི་བརྩམས་ཆོས་ཀྱང་བཅུག་ཡོད། སྒྲུང་གཏམ་འདིའི་མིང་རྒྱ་སྐད་
ལ ༈jikཞེས་སུ་བསྒྱུར་ཡོད་པ་དེ་ལ་ལས་བོད་སྐད་དུ་ལུག་ཚིལ་རྡོག་པོ་ཞེས་སུ་བསྒྱུར་འདུག་པ་
ནི་མུན་སྤྲུལ་དུ་བསྒྱུར་བར་སྣང་ལ། ངེད་ཀྱིས་ཀྱང་ཐོག་མར་གཡང་ཊིའི་སྤོ་ལོ་ཞེས་པར་བསྒྱུར་རྗེས།
དེ་ནས་བུ་མོ་གཡང་རིལ་མ་དང་། བུ་མོ་དཀར་གོང་མ་ཞེས་པར་སྔ་ཕྱིར་བསྒྱུར་བ་ཡིན་ལ། ད་ལྟ་བུ་མོ་
དཀར་རིལ་མ་ཞེས་པར་བསྒྱུར་བ་ཡིན། དེ་ཡང #HRཞེས་པ་དེ་ནི་ཉི་མ་དཀར་གོང་ཞེས་པའམ་
དཀར་རྡོ་ནག་རྡོ་གཉིས་ཀྱི་དཀར་རྡོ་རིལ་རིལ་ལ་ཟེར་བ་ཡིན་ལ། སྒྲུང་འདིའི་འདྲེན་པ་གཙོ་མོ་དེ་
ལུས་རྒྱགས་ལ་ཤ་རྩི་དཀར་བ་ནི་རྡོ་དཀར་གོང་དང་འདྲ་བ་མ་ཟད་དེ་རིལ་རིལ་དུ་སྣང་བས་དེའི་
གཟུགས་སུ་བཀོད་ནས་བཏགས་པའོ།།
16

མགུལ་རྒྱན།
རྣམས་ཀྱིས་མཐོང་མང་ཤོས་ནི་སྐུལ་སློང་བཀའ་བརྡས་དམག་དཔུང་གི་ནང་དུ་བསྐོངས་
པ་ཤ་སྟག་ཡིན་པ་དང་། ཚང་མ་ཞི་བདེར་དགའ་ཞིང་ལོ་ཕོགས་བླངས་ནས་འཚོ་བ་ཁ་
ཁུ་སིམ་པོར་སྐྱེལ་མཁན་ཡིན་རུང་། ད་ཆ་མེ་མདས་མནན་ནས་སྐེད་པ་འགྲེང་མི་ཐུབ།
ད་དུང་ཁག་ཅིག་ནི་ལོ་ན་གཞོན་པའི་རྒྱལ་དམངས་གསང་མྱུལ་རུ་ཁག་ཡིན་པ་དེ་དག་
སྐྲག་པར་ཤིན་ཏུ་སླ་ལ། དཔའ་བློ་ཁོག་སྐྱེ་ཡང་ཤིན་ཏུ་བདེ་ཞིང་། ཁོ་ཚོ་དཔུང་རྒོལ་བྱས་
ཆོག་ཆོག་ཡོད་ལ་བྲོས་ཀྱང་ཆོག་ཆོག་ཡོད། དེ་ཚོའི་ཁྲོད་ཀྱི་གཞན་ཁག་ཅིག་ནི་གཡུལ་
འགྱེད་ཆེན་པོ་ཞིག་ནང་ཐལ་བའི་རྡུལ་དུ་བརླགས་ཟིན་པའི་དངོས་གཞིའི་རྐང་དམག་གུ་
ཐུང་དམར་པོ་གྱོན་པ་འབུམ་ཤོག་གཅིག་གི་ལྷག་རོ་རེད། ད་དུང་རྐང་དམག་ཡན་ལག་སྣ་
ཚོགས་ཡོད་པ་དེ་ཚོ་དང་མཉམ་དུ་གྲལ་སྒྲིག་ཅིང་། དམག་ཆས་སྣུམ་པོ་གྱོན་པའི་སྒྱོགས་
དམག་དང་། སྐབས་རེ་ཁྲབ་རྨོག་འོད་ཆེམ་ཆེམ་གྱོན་པའི་རྟ་དམག་རེ་ཙམ་མཐོང་རྒྱུ་ཡོད་
པ་དེ་ཚོས་གོམ་པ་ཅུང་ཡང་བའི་རྐང་དམག་དང་ལྷན་དུ་གོམ་པ་ཧ་ཅང་ལྕི་པོ་སྤོ་གིན་ངལ་
བས་སྐྱོད་བཞིན་མཆིས།
ངེས་མེད་རྒོལ་རྡུང་རུ་ཁག་གི་དམག་དཔུང་ཡང་ཕྱིན་པ་དེ་ཀུན་གྱིས་སོ་སོར “དགྲ་
ཤ་ལེན་མཁན་རུ་ཁག” ཅེས་པ་དང་། “དུར་ཁྲོད་སྤྱི་འབངས་རུ་ཁག” ཅེས་པ་དང་།
66
‘འཆི་རྒྱུར་མི་སྐྲག་མཁན་རུ་ཁག” ཅེས་པ་ལ་སོགས་པའི་དཔའ་ཞིང་རྒོད་པའི་མིང་རེ་
བཏགས་ཡོད་པ་དེ་ཚོའི་བྱེད་སྟངས་ནི་ཇག་པ་དང་གཉིས་སུ་མེད།
དེ་ཚོའི་མགོ་པ་དེ་དག་ནས་ལ་ལ་ནི་དེ་སྔ་རས་ཚོང་དང་འབྲུ་ཚོང་རྒྱག་མཁན་ཡིན་
པ་དང་། ལ་ལ་ནི་དེ་སྔོན་སྣུམ་དང་ཡི་ཙི་འཚོང་མཁན་ཡིན་ཞིང་། ད་ལྟ་གནས་སྐབས་
དམག་མིར་ཞུགས་པ་རེད། དེ་ཚོ་དམག་དཔོན་ལ་བསྐོ་དོན་ནི་ལ་ལར་དངུལ་མང་བ་དང་།
ལ་ལའི་ཁ་སྤུ་རིང་བ་ཡོད་པས་རེད། དེ་ཚོའི་ལུས་ཀྱི་སྟོད་སྨད་གཉིས་ཀར་ཧྥ་ལན་སྤུ་མའི་
གོས་གྱོན་པ་དང་། སྟོད་སྨད་མེད་པར་མཚོན་ཆ་བཏགས་ཤིང་། གསེར་སྐུད་ཀྱི་ཕྲ་བཏབ་པ་
17

འཛམ་གླིང་རྩོམ་རིག་གྲགས་ཅན་བོད་འགྱུར་དཔེ་ཚོགས།
དང་། གཏམ་སྨྲ་དུས་སྐད་ཤུགས་ཆེ་ལ། རྟག་པར་གཡུལ་འགྱེད་འཆར་གཞིར་གྲོས་ཁ་
བསྡུར་བར་བྱེད་ཅིང་། ནུབ་ལ་ཁད་ཀྱི་ཧྥ་རན་སི་དེ་ཁོ་ཚོ་ཁྲེལ་མེད་འུད་སྒྲོག་བྱེད་མཁན་
དེ་དག་གི་ཕྲག་པས་འདེགས་པ་ཡིན་སྙམ་དུ་རྟོག་པར་བྱེད། འོན་ཏེ་དེ་ཚོའི་མངའ་འོག་
དམག་མི་དེ་དག་ནི་དང་པོ་སྲོག་བསྡོས་ཀྱིས་ནག་ཉེས་གསོག་མཁན་ཡིན་པ་དེ་ཚོ་དཔའ་
སྙིང་ཤིན་ཏུ་ཆེ་ཡང་། རྐུ་འཕྲོག་དང་འདོད་ལོག་ཆགས་སྲེད་ལ་གོམས་པ་ཤ་སྟག་ཡིན་
སྟབས། དམག་དཔོན་དེ་ཚོ་སྐབས་རེ་སོ་སོའི་མངའ་འོག་དམག་མིར་སྐྲག་བགྱི་ཡོད་པ་རེད།
བོ་རོ་ཤེའི་དམག་དཔུང་རུ་ཨེནl)གྲོང་ནང་ཡོང་བགྱི་ཡོད་པའི་གཏམ་ཁྱབ་ཡོང་།
ཟླ་བ་གཉིས་ཀྱི་ཚུན་དུ་ཡུལ་དེ་གའི་རྒྱལ་དམངས་རང་སྲུང་དམག་གིས་ད་བར་ཉེ་
འདབས་ཀྱི་ནགས་གསེབ་ཏུ་བག་ཡོད་གཟབ་བརླིང་གིས་དགྲ་བོར་མྱུལ་ཞིབ་བྱེད་པ་དང་།
སྐབས་རེ་མེ་མདའ་འཕངས་ནས་སོ་སོའི་སོ་པ་གསོད་ཅིང་། རི་བོང་ཆུང་ཆུང་ཞིག་གིས་
ཚེར་མའི་གསེབ་ཏུ་འགུལ་ཙམ་བྱས་ཚེ། དེ་ཚོས་ལམ་སེང་དམག་རྒྱག་གྲ་སྒྲིག་བྱེད་ལ།
ད་ཆ་ཚང་མ་རང་ཁྱིམ་ལ་བྲོས་ནས་སླེབས་ཡོད། མཚོན་ཆ་དང་། དམག་ཆས་དང་། དེ་
བཞིན་དེ་སྔ་དེ་ཚོས་ཧྥ་ལེ་གསུམ་གྱི་སའི་ཁོངས་སུ་ལམ་ཆེན་སྟེང་གི་ལམ་ཚད་རྡོ་རིང་ལ་
ཞེད་སྣང་སྐུལ་བྱེད་ལྟ་བུའི་མི་གསོད་བྱེད་མཚོན་ཆ་མང་པོ་བསྒྲིགས་མྱོང་བ་ཐམས་ཅད་
གློ་བུར་དུ་མེད་པར་གྱུར།
ཧྥ་རན་སིའི་དམག་མི་མཇུག་ཤོས་དེ་མཐའ་མར་སད་ཎ་གཙང་པོ་བརྒལ་ནས་
འཕགས་པ་སད་ཝེར་དང་ཨ་ཤར་ཧེ་གྲོང་རྡལ་ནས་ཨའོ་དྷེ་མར་ཟམ་པར་ཀྱོག་སྟེ་འགྲོ་
རྩིས་བྱེད་པ་དང་། མཇུག་མཇུག་ཏུ་འགྲོ་མཁན་ནི་དམག་དཔོན་ཆེན་མོ་ཡིན་པ་དེ་ནི་རེ་
ཐག་ཡོངས་སུ་ཆོད་ནས། གཡུལ་ཕམ་པའི་མི་ལྷག་རོ་སྲན་ཕུང་འཐོར་བ་དང་མཚུངས་པ་
[1]རུ་ཨེན་ནི།ཧྥ་རན་སིའི་གནའ་བོའི་ནོར་མན་དྷེ་ཞིང་ཆེན་གྱི་ལྟེ་གནས་གྲོང་ཁྱེར་ཡིན་པ་དང་།ཕད་
རོད་སིའི་ནུབ་བྱང་གི་ཕྱོགས་སུ་གནས་ཤིང་། ད་ལྟ་སད་ཎ་པིང་ཞིང་ཆེན་གྱི་ལྟེ་གནས་གྲོང་ཁྱེར་རོ། །
18

མགུལ་རྒྱན།
དེ་དག་འཁྲིད་ཅིང་ཅི་བྱ་གཏོལ་མེད་དུ་ལུས། རྟག་པར་གཡུལ་ལས་རྒྱལ་རྒྱུར་གོམས་ཤིང་།
དཔའ་མཛངས་རྟུལ་ཕོད་ཀྱི་མི་རིགས་ཤིག་ལ་ཐོར་ཞིག་ཆེན་པོ་བྱུང་ནས། ལྟ་བཟོ་མེད་པ་
ཆགས་ཤིང་། དམག་དཔོན་ཆེན་མོ་ཡང་དེའི་ཁྲོད་དུ་ཚུད་པས་བྱ་དཀའ་བྱེད་གཏད་དུ་གྱུར་
ལ། དེའི་སྐུ་བཅར་དམག་དཔོན་གཉིས་པོས་གཡས་གཡོན་ནས་འགྲོ་རོགས་བྱེད།
དེ་རྗེས་གྲོང་ཁྱེར་ནང་ཞི་འཇགས་ཀྱི་རྣམ་པ་ཤིན་ཏུ་འཇམ་པ་ཞིག་དང་སྙིང་མགོ་
རྟིང་ལོག་པར་བྱེད་པའི་ཁུ་སིམ་མེར་སྒུག་སྡོད་བྱེད་པའི་སྣང་ཚུལ་ཞིག་ཐོན། ཚོང་རྒྱག་
དུས་ཕོ་ཁྱོ་གའི་ཉམས་ཀྱི་དྲི་མ་ཙམ་མེད་པའི་ཁྲོམ་པ་ཐ་མལ་པ་གྲོད་ལྷུག་མང་པོས་སེམས་
ཁྲལ་ངང་གཡུལ་ལས་རྒྱལ་མཁན་བསྒུགས་པ་དང་། དགྲ་བོས་དེ་ཚོའི་ཀ་བབ་དང་། ཚོད་
གྲི་ཡང་མཚོན་ཆར་བརྩིས་ནས་ཆད་གཅོད་བྱས་དོགས་དངངས་འདར་སིག་སིག་བྱེད།
འཚོ་བ་ནི་མཚམས་ཆད་པ་དང་འདྲ། ཚོང་ཁང་ཚང་མ་སྒོ་བརྒྱབ་པས་ཁྲོམ་གཞུང་
འཇམ་ཐིང་ངེར་གནས་ཤིང་། སྐབས་སྐབས་ལ་གྲོང་མི་ཞིག་ཁུ་སིམ་པོ་དེ་འདྲར་སྐྲག་སྟེ་
བྲེལ་བ་འཚུབ་འཚུབ་ངང་གྱང་ལ་སྦྱར་ནས་བྲོས་ཏེ་འགྲོ་བར་བྱེད།
སྒུག་སྡོད་བྱེད་རིང་སེམས་འཚབ་དང་སུན་བཙེར་གྱིས་མ་སྐྱིད་པ་དེ་ལྟ་བྱུང་རྐྱེན་མི་
ཚོས་དགྲ་བོ་སྔ་ཙམ་ཡོང་རེ་བྱེད།
ཧྥ་རན་སིའི་དམག་དཔུང་སོང་རྗེས་ཀྱི་ཉིན་གཉིས་པའི་ཕྱི་དྲོ་ག་ནས་གར་ཡོང་མེད་
པའི་རྟ་དམག་མེ་མདའ་འཁྱེར་བ་ཁ་ཤས་མྱུར་སྟབས་ཀྱིས་གྲོང་ཁྱེར་བརྒྱུད་དེ་ཕྱིན། དེ་
ནས་ཡུན་རིང་མ་སོང་བར་འཕགས་པ་ཁཱ་དྷ་རེང་གི་རི་ལྡེབས་ནས་མི་འབོར་ཆེན་ནག་
ལིང་ལིང་ངང་ཡོང་བ་དང་དུས་མཚུངས་སུ། དྷ་ཎ་ཐོལ་དང་དང་བྷུ་སི་ཅི་ལའོ་མུའི་ཕྱོགས་
སུ་བསྐྱོད་སའི་གཞུང་ལམ་གཉིས་ཀྱི་སྟེང་ནས་ཀྱང་། བཙན་འཛུལ་དམག་དཔུང་ཁག་
གཉིས་རྦ་རླབས་འཕྱུར་བ་ལྟར་ཡོང་བཞིན་ཡོད། དཔུང་ཁག་གསུམ་པོ་དེའི་སྔོན་བསྐྱོད་རུ་
ཁག་ཏག་ཏག་དུས་གཅིག་ཏུ་གྲོང་ཁྱེར་སྲིད་གཞུང་གི་ཐང་ཆེན་དུ་མཉམ་འཛོམས་བྱས།
19

འཛམ་གླིང་རྩོམ་རིག་གྲགས་ཅན་བོད་འགྱུར་དཔེ་ཚོགས།
དེ་རྗེས་ཉེ་འདབས་ཀྱི་སྲང་ལམ་ཁག་ནས་འཇར་མན་གྱི་དམག་དཔུང་ཚང་མ་སྟོང་སྡེ་
དང་སྟོང་སྡེ་བྱས་ཏེ་ཡོང་བཞིན་ཡོད་ཅིང་། རྡོ་གཅལ་ལས་ལྕི་ཞིང་ཆོམ་པའི་གོམ་སྒྲ་ཐག་
ཐག་ཀྱང་གྲག
སྡོད་མཁན་མེད་པར་ཁུ་ཤིན་ཏུ་སིམ་པའི་ཁང་པ་དེ་དག་བརྒྱུད་ནས་མགྲིན་པ་
འགག་སྒྲ་ལྕི‘ཞིང་ཆ་མེད་ཀྱི་བཀའ་བརྡ་སྒྲོག་སྒྲ་གྲག་ཡོང་བ་དང་དུས་མཚུངས། དམ་
པོར་མནན་པའི་སྒེའུ་ཁུང་རྩིབས་ལག་མའི་རྒྱབ་ནས་འདྲེན་བྱེད་མང་པོས་གཡུལ་ལས་
རྒྱལ་མཁན་དེ་དག་ལ་ལྟ་བ་དང་། 《གཡུལ་འགྱེད་དུས་ཀྱི་བཅའ་ཁྲིམས》ཞེས་པ་ལྟར་ན་
དེ་དག་ནི་ད་ཆ་གྲོང་ཁྱེར་འདི་གའི་བདག་པོ་ཡིན་པ་དང་། རྒྱུ་ནོར་དང་ཚེ་སྲོག་གི་དབང་
ཕྱུག་ཡིན་ཞིང་། གྲོང་ཁྱེར་འདི་གའི་གྲོང་མི་ཚང་མ་རང་སོ་སོའི་ནག་ཐུམ་མེར་བསྒྲིབས་
པའི་ཁང་པའི་ནང་དུ་བསྡད་དེ་དངངས་འཚབ་ཧ་ཅང་ཆེན་པོ་བྱེད་པ་ནི་ཤ་འོད་གང་སར་
ཁྱབ་པའམ། རྨེག་མེད་འཇོམས་པར་བྱེད་པོ་ས་ཡོམ་བརྒྱབ་ཚེ། གང་ཁྱེད་སྤྱང་པོ་དང་ནུས་
མཐུ་ཅི་ཙམ་ལྡན་ཡང་ཕན་ཐོགས་མེད་པ་དང་གཉིས་སུ་མེད། དེ་ཡང་བྱ་དངོས་ཀྱི་སྒྲིག་
སྲོལ་རྙིང་པ་བཙན་པོས་རྨེག་མེད་དུ་བཅོམ་ནས་བདེ་འཇགས་ཀྱི་རེ་བ་དང་བྲལ་བ་དང་།
མིས་བཟོས་པའི་བཅའ་ཁྲིམས་དང་རང་བྱུང་ཆོས་ཉིད་ཀྱིས་སྲུང་སྐྱོབ་ནུས་པའི་དངོས་
པོ་མཐའ་དག་གདུག་རྩུབ་ཆེ་ཞིང་འདུ་ཤེས་མེད་པའི་བཙན་ཤུགས་ཤིག་གིས་ཁ་ལོ་
བསྒྱུར་བར་ཉན་དགོས་ཐུག་དུས་མི་རྣམས་ལ་ཚོར་སྣང་དེ་འདྲ་བ་ཞིག་རང་ཤུགས་སུ་
ཡོང་བགྱི་ཡོད། ས་ཡོམ་གྱིས་མི་རིགས་ཤིག་ཧྲིལ་པོ་ཁང་པའི་འོག་ཏུ་མནན་ཏེ་གསོད་པ་
དང་། ཤ་འོད་གང་སར་རྒྱུགས་རྗེས་ཆུས་བསྣུབས་ནས་ཤི་བའི་ཡུལ་མི་དང་། བ་གླང་
གི་རོ་དང༌། ཁང་པ་འགྱེལ་བའི་ཀ་གདུང་བཅས་ལྷན་དུ་གཙང་ཆུས་འཁྱེར་ནས་འགྲོ་
བ་ཡིན་ལ། གཡུལ་ལས་རྒྱལ་མཁན་གྱི་དམག་དཔུང་སླེབས་ཚེ་རང་སྲུང་བྱེད་མཁན་
[1]མགྲིན་པ་འགག་སྒྲ་ལྕི་པོ་ནི།འཇར་མན་པས་གཏམ་སྨྲ་དུས་མགྲིན་སྒྲ་ལྕི་པོ་ཡོད་པའོ།།
20

མགུལ་རྒྱན།
དམར་གསོད་གཏོང་བ་དང་། འཛིན་བཟུང་གི་འོག་ཏུ་ཚུད་པའི་མི་དག་འཁྲིད་ནས་འགྲོ་
ཞིང་། གློ་གྲིར་བརྟེན་ནས་འཕྲོག་བཅོམ་ཁྲེལ་མེད་ལུགས་མེད་བྱེད་ལ། མེ་སྒྱོགས་ཀྱི་སྐད་
སྒྲར་བརྟེན་ནས་ལྷ་ལ་མཆོད་པ་འབུལ་བ་བཅས་དེ་ཀུན་ཆེས་འཇིགས་སུ་རུང་བའི་གནོད་
གཞི་ཆེན་པོ་ཞིག་ལགས་ན། ང་ཚོ་དཀོན་མཆོག་གི་དྲང་བདེན་ལ་ཡིད་ཆེས་ཐབས་བྲལ་
བ་དང་། མི་ཚོས་ང་ཚོར་སློབ་སྟོན་བྱས་པ་ལྟར་གནམ་རྒན་མའི་མགོན་སྐྱབས་དང་། སྐྱེ་
འགྲོའི་ཚུལ་ཁྲིམས་ལ་ཡང་ཡིད་རྟོན་ཐབས་བྲལ་བ་རེད།
ཁྱིམ་ཚང་ཚང་མའི་སྒོ་ཁར་དཔུང་ཁག་རེ་ཟུང་གིས་སྒོ་བརྡུང་བར་ཡོང་བ་དང་། དེ་
ནས་ཡར་འཛུལ་ཏེ་ཞག་སྡོད་བྱེད་པ་དེ་ནི་བཙན་འཛུལ་རྗེས་ཀྱི་ས་ཆ་བཙན་བཟུང་བྱེད་
སྟངས་ཤིག་རེད། དེ་ཉིན་ནས་བཟུང་སྟེ་ངེས་པར་དུ་ངང་རྒྱུད་རིང་པོས་གཡུལ་ལས་རྒྱལ་
མཁན་གྱིས་ཅི་གསུང་བཀའ་སྒྲུབ་ཞུ་དགོས་པ་རེད།
དུས་གང་ཙམ་སོང་ནས་འཇིགས་སྐུལ་ཐེངས་དང་པོ་དེ་ཡོལ་རྗེས་ལྷིང་འཇགས་ཀྱི་
རྣམ་པ་གསར་པ་ཞིག་སླར་ཡང་ཐོན། ཁྱིམ་ཚང་མང་པོའི་ནང་དུ་བོ་རོ་ཤེའི་དམག་དཔོན་
དང་ཁྱིམ་ཚང་དེའི་ནང་མི་སྒྲོག་ཙེ་གཅིག་གི་སྟེང་དུ་ཟས་མཉམ་ཟ་བྱེད་པ་དང་། དམག་
དཔོན་འགའ་ཡི་སྤྱོད་ལམ་ཡང་ཅུང་བཟང་ཞིང་། གུས་ལུགས་མཚོན་ཕྱིར་རྣམ་ཀུན་ཧྥ་
རན་སི་ལ་གདུང་སེམས་འཆང་བ་མ་ཟད། རང་ཉིད་དམག་འཁྲུག་དེའི་ནང་དུ་ཞུགས་
དགོས་བྱུང་ཡང་དམག་འཁྲུག་ལ་ཞེན་པ་གཏིང་ནས་ལོག་སོང་ཞེས་སྨྲ་བར་བྱེད། དེས་
གདུང་སེམས་དེ་འདྲ་བཅངས་པར་མི་ཚོས་བཀའ་དྲིན་ཆེ་ཞེས་ཞུ་བ་མ་ཟད། དེའི་སྲུང་
སྐྱོབ་ལ་བརྟེན་དགོས་པའི་དུས་ཤིག་མི་ཤར་བ་སུ་ཡིས་ཤེས། དེ་ལ་ཡག་པོ་བྱས་ན་དམག་
མི་ཁ་ཤས་གསོ་རྒྱུའི་འགན་ཡང་དུ་འགྲོ་བའང་སྲིད། ཐམས་ཅད་དེ་ཡི་བཀོད་པར་ཉན་
དགོས་བགྱི་ཡོད་ན་དེ་ལ་ཕོག་ཐུག་གཏོང་དགོས་དོན་ཅི་ཡོད། ཅི་སྟེ་དེ་ལྟར་བྱས་བདེན་
ཡིན་ན་དེ་ནི་གླེན་པས་ཡ་མེད་ཉེན་མཆོངས་བྱས་པར་བརྩི་རྒྱུ་ལས་དཔའ་སྙིང་སྟོབས་ཆེ་
21

འཛམ་གླིང་རྩོམ་རིག་གྲགས་ཅན་བོད་འགྱུར་དཔེ་ཚོགས།
བར་བརྩི་ག་ལ་རུང་། དཔའ་ངར་ཞུམ་པ་མེད་པར་མཁར་གྲོང་བསྲུངས་ཏེ། གྲོང་ཁྱེར་དེ་
ཉིད་ཀྱི་རིན་ཐང་ལྡབ་འགྱུར་འཕར་བར་བྱེད་པའི་སྔ་མའི་དུས་རབས"དེ་མ་ཡིན་པས་ན།
དེ་དུས་ཀྱི་རུ་ཨེན་གྲོང་མི་ཚོར་ཡ་མེད་ཉེན་མཆོངས་བྱེད་པའི་སྐྱོན་དེ་རིགས་ལྡན་མེད།
མཐའ་མཇུག་ཏུ་དེ་ཚོར་ཧྥ་རན་སི་པ་རང་ཉིད་ཀྱི་འཇིག་རྟེན་འགྲོ་ལུགས་ཀྱི་སྒྲིག་ཁྲིམས་
དང་གུས་སྲོལ་གྱི་ནང་ནས་བླ་ན་མ་མཆིས་པའི་ཁ་གཡར་ས་ཞིག་རྙེད་པ་སྟེ། མི་མང་འདུ་
སར་ཕྱི་རྒྱལ་གྱི་དམག་མི་དང་འཆམ་མདོག་ཁ་པོ་མ་བྱས་པ་ཡིན་ན། སོ་སོའི་ཁྱིམ་དུ་ཕན་
ཚུན་འཛུམ་ཤིག་ཤིག་བྱས་ཆོག་པ་ཞིག་རེད།དེས་ན་ཕྱི་རུ་སླེབས་དུས་ཕན་ཚུན་ངོ་མི་ཤེས་
པར་གྱུར་ན་ཡང་། ཁྱིམ་ནང་སླེབས་རྗེས་གཏམ་གླེང་རེས་བྱེད་ལ་སྤྲོ་ཞིང་། གྲོང་མིའི་ཁྱིམ་
ནང་བཅའ་སྡོད་བྱེད་མཁན་འཇར་མན་གྱི་དམག་དཔོན་ཚོ་དགོང་ལྟར་ཐབ་ཀྱི་འཁྲིས་སུ་
གཞན་དང་མཉམ་དུ་མེ་བསྲོས་ནས་སྡོད་ཡུན་ཡང་ཇེ་རིང་དུ་ཕྱིན།
ཐ་ན་ཁྲོམ་རའི་སྟེང་དུའང་རིམ་བཞིན་རྒྱུན་ལྡན་གྱི་རྣམ་པ་སླར་གསོ་བྱུང་བ་དང་། ཧྥ་
རན་སི་པ་ད་དུང་ཕྱི་ལ་དེ་ཙམ་མི་འགྲོ་ཡང་བོ་རོ་ཤེའི་དམག་མིས་ཁྲོམ་སྲང་ཁེངས་ཤིང་།
དེ་མིན་དམག་ཆས་སྔོན་པོ་གྱོན་པའི་འཇར་མན་གྱི་རྟ་དམག་དམག་དཔོན་གྱིས་ཁེངས་
རློམས་གཞན་བརྙས་ངང་དམག་གྲི་བཏགས་ནས་ཁྲོམ་དུ་རྫིག་ཉམས་འདོན་པར་བྱེད་ཀྱང་།
གྲོང་མི་དཀྱུས་མར་མཐོང་ཆུང་བྱེད་ཚད་དེ་ཁའོ་ཧྥེ་ཁང་ནང་ཨ་རག་འཐུང་མཁན་ཧྥ་རན་
སིའི་རྐང་དམག་གི་དམག་དཔོན་ལས་དེ་ཙམ་གྱིས་ངན་པ་མེད།
འོན་ཏེ་མཁའ་དབུགས་ཀྱི་ཁྲོད་དུ་དངོས་པོ་ཐོལ་པ་ཞིག་སྟེ། ཕྱི་ནས་ཡོང་བའི་འཛིན་
བྲལ་རྒྱུས་མེད་ཀྱི་རྣམ་སྣང་དང་དྲི་ངད་བཟོད་པར་དཀའ་བ་ཞིག་ཁྱབ་ཡོང་བ་དེ་ནི་བཙན་
[1] འདི་ནི་དུས་རབས་བཅོ་ལྔ་པའི་དུས་མགོར་རུ་ཨེན་མི་དམངས་ཀྱིས་དཔའ་མཛངས་རྟུལ་ཕོད་
ངང་དབྱིན་ཇིའི་རྒྱལ་པོ་ཧན་རུད་རྒྱལ་ཐོག་ལྔ་པའི་དབང་བསྒྱུར་ལ་ངོ་རྒོལ་བྱེད་པའི་གཟི་བརྗིད་ཀྱི་
དུས་རབས་ལ་ཟེར་བ་ཡིན་ནོ།།
22

མགུལ་རྒྱན།
འཛུལ་གྱི་དྲིའོ། །དུད་ཚང་དང་ཐང་ཆེན་ཀུན་ལ་དྲི་ངད་དེ་རིགས་ཀྱིས་ཁེངས་ནས་ཟས་
བཅུད་འགྱུར་བས་ན། སྐྱེ་བོའི་ཡིད་ལ་སྔ་མོའི་འཇིགས་རུང་ཀླ་ཀློའི་ཚོ་པའི་ནང་དུ་མགྲོན་
པོར་ཕྱིན་སྣང་འཆར་བར་བྱེད་དོ། །
གཡུལ་ལས་རྒྱལ་མཁན་གྱིས་དངུལ་དགོས་ཁོ་ན་ཟེར་བ་མ་ཟད། དངུལ་ཧ་ཅང་མང་
པོ་དགོས་ཟེར་བ་དང་། གྲོང་མི་ཚོར་དང་ཐོག་དངུལ་མང་པོ་ཡོད་པས་དགོས་ཟེར་ཚད་
སྤྲོད་པ་རེད། འོན་ཏེ་ནོར་མན་དྷེའི་ཞིང་ཆེན་གྱི་ཚོང་པ་ཆེན་པོ་ཞིག་གིས་དངུལ་ཅི་ཙམ
མང་བ་གསོག་ཐུབ་ན་དེས་དེ་མཚུངས་བློས་མི་གཏོང་ཀ་མེད་ཡིན་སྟབས། རང་གི་རྒྱུ་ནོར་
ཕྲན་བུ་ཕྲན་བུ་བྱས་ཏེ་གཞན་ལག་ཏུ་ཤོར་དུས་དེའི་སེམས་སྡུག་ཀྱང་དེ་བས་ཆེ་བ་ཡོད།
འོན་ཏེ་གྲོང་ཁྱེར་གྱི་ཕྱི་རོལ་ཏུ་གཙང་ཆབ་བརྒྱུད་ནས་ཧྥ་ལེ་གཉིས་གསུམ་རེ་བསྐྱོད་
ནས་ཁ་རོ་ཨེ་སད་དང་། དྷི་ཨེ་ཕི་དྷལ་ལམ། བྷི་ཕུ་སར་གྱི་ཉེ་འདབས་སུ་སླེབས་དུས་གྲུ་པ་
དང་ཉ་པས་ཆུ་མཐིལ་ནས་འཇར་མན་པའི་ཕུང་པོ་མང་པོ་བཏོན་ཡོང་བ་དང་། ཕུང་པོ་
དེ་ཀུན་ནི་དམག་ཆས་གྱོན་པ་ཤ་སྟག་ཡིན་ཞིང་། ཆུས་འཚོས་ནས་སྐྲངས་ལ། ལ་ལ་གྲིས་
གཏུབ་ཐེངས་གཅིག་ལ་བསད་པ་དང་། ལ་ལ་རྡོག་རྒྱག་གཞུས་ནས་བསད་ཅིང་། མགོ་བོ་
རྡོ་ཡིས་བརྡུངས་པ་ཡང་ཡོད་ལ། ཟམ་པའི་སྟེང་ནས་ཆུ་ལ་བསྐྱུར་བ་ཡང་ཡོད། གཙང་པོ་
དེའི་མཐིལ་གྱི་འདམ་རྫབ་ཀྱི་ནང་དུ་མངོན་ཆུང་དང་། གདུག་རྩུབ་དང་། ཁྲིམས་མཐུན་
བཅས་ཀྱི་འཁོན་ལན་སློག་པའི་བྱ་སྤྱོད་མི་ཉུང་བ་ཞིག་སྦས་ཡོད་པ་དེ་ནི་སྐད་གྲགས་
མེད་པའི་དཔའ་མཛངས་རྟུལ་ཕོད་ཀྱི་བྱེད་སྟངས་ཤིག་ཡིན་པ་དང་། སྒྲ་མེད་པའི་དཔུང་
རྒོལ་ཞིག་ཡིན་པ་དེ་ཉིན་པར་གཡུལ་འགྱེད་པ་ལས་ཉེན་ཁ་ཆེ་ཡང་། དེ་ལ་གཟི་བརྗིད་ཀྱི་
མཚན་སྙན་རག་བགྱི་མེད་པ་རེད།
ཕྱི་རྒྱལ་བར་འཁོན་སེམས་བཅངས་ནས་ནམ་ཡང་ཤི་རྒྱུར་མི་སྐྲག་མཁན་ཁག་
གཅིག་གི་རྒྱུད་བསྐུལ་ནས། ཕུགས་འདུན་གྱི་ཆེད་དུ་རང་སྲོག་འདོར་བར་ཕོད་པ་ཤེས་
23

འཛམ་གླིང་རྩོམ་རིག་གྲགས་ཅན་བོད་འགྱུར་དཔེ་ཚོགས།
དགོས་སོ།།
མཐའ་མར་བཙན་འཛུལ་པས་གྲོང་ཁྱེར་ཧྲིལ་པོ་དེ་ཚོའི་ཤིན་ཏུ་ནན་པའི་སྒྲིག་
ཁྲིམས་ཀྱི་འོག་ཏུ་མགོ་བསྒུར་དུ་བཅུག་པ་དང་། རྒྱལ་ཁའི་ངང་ནས་མདུན་སྐྱོད་བྱེད་པའི་
ལམ་བར་དུ་དེ་ཚོས་མ་རུངས་བྱ་ངན་བྱས་ཚུལ་ཀུན་གྱིས་གླེང་ཡང་། དེ་གར་དེ་ཚོས་དེ་
འདྲ་གཏན་ནས་བྱས་མེད་པས་ན། ཚང་མའི་བློ་ཁོག་ཆེ་རུ་སོང་ཞིང་། ཡུལ་དེ་གའི་ཚོང་
པ་ཆེན་པོའི་སེམས་སུ་སླར་ཡང་ཚོང་རྒྱག་འདོད་ཤར། དེ་དུས་ཧྥ་རན་སིའི་དམག་དཔུང་
གིས་ད་དུང་ལེ་ཧ་ཧྥོར(')གྱི་གྲུ་ཁ་སྲུང་བཞིན་ཡོད་ཅིང་། ཡུལ་དེ་གའི་ཚོང་པ་ཆེ་བ་ཁ་ཤས་
ཀྱིས་དེ་གར་མ་རྩ་ཆེན་པོ་བཏང་ཡོད་པས། དེ་ཚོས་སྐམ་ས་ནས་སྔོན་ལ་དྷི་ཨེ་ཕར་བསྐྱོད་
རྗེས། གྲུ་ལ་ཞུགས་ཏེ་དེ་གར་འགྲོ་འདོད་ཧ་ཅང་ཆེན་པོ་ཡོད་པ་རེད།
དེ་ཚོས་འདྲིས་གཤིབ་ཆེ་བའི་འཇར་མན་གྱི་དམག་དཔོན་ཁ་ཤས་ཀྱི་དབང་ཤུགས་
ལ་བརྟེན་ནས་བསམ་ཡུལ་ལས་འདས་པར་དམག་སྤྱི་ཆེན་མོའི་ས་ནས་ས་མཚམས་སྒྲོལ་
ཆོག་པའི་ལག་ཁྱེར་ཞིག་རག
མི་བཅུས་ཤིང་རྟའི་ནང་སྡོད་ས་མངགས་ནས་རྟ་བཞིས་འཐེན་པའི་སྤྱི་སྤྱོད་ཤིང་རྟ་
ཞིག་གིས་དེ་ཚོ་སྐྱེལ་རྒྱུ་བྱས་པ་དང་། མི་མང་པོས་མ་མཐོང་བ་བྱེད་ཆེད། དེ་ཚོས་རེས་
གཟའ་མིག་དམར་ཞིག་གི་ཐོ་རངས་ནམ་མ་གསལ་གོང་ལ་ཐོན་རྒྱུ་བྱས་པ་རེད།
ཉིན་ཤས་རིང་ས་ངོས་འཁྱགས་ནས་མཁྲེགས་པོར་གྱུར་པ་དང་། རེས་གཟའ་ཟླ་བའི་
ཕྱི་དྲོའི་ཆུ་ཚོད་གསུམ་པ་ཙམ་ལ་བྱང་ཕྱོགས་ནས་སྤྲིན་ནག་ལང་ལོང་དུ་འཕྱུར་ཞིང་། ཁ་
བ་ལྷབ་ལྷུབ་ཏུ་ཕྱི་དྲོ་གཅིག་དང་མཚན་གང་ཆད་མེད་དུ་བབས་པ་རེད།
ཐོ་རངས་ཆུ་ཚོད་བཞི་དང་ཕྱེད་ཀར་འགྲུལ་པ་ཚོ་ནོར་མན་དྷེའི་འགྲུལ་ཁང་གི་སྒོ་
[1] ལེ་ཧ་ཧྥོར་ནི། ཧྥ་རན་སིའི་ནུབ་བྱང་ཁུལ་གྱི་གྲོང་ཁྱེར་ཞིག་ཡིན་པ་དེ་སད་ཎ་གཙང་པོ་རྒྱ་མཚོར་
བབ་སར་གནས་ཤིང་།ལེ་མན་ཁྲེ(LaManche)མཚོ་འགག་དང་འབྲེལ་ནས་ཡོད།
24

མགུལ་རྒྱན།
རའི་ནང་དུ་འཛོམས་ཤིང་།དེ་ཚོ་དེ་ནས་ཤིང་རྟར་ཞུགས་མཁན་རེད།
དེ་ཚོ་ཚང་མ་ད་དུང་གཉིད་ལས་དྭངས་མེད་ཅིང་། སླེལ་ཕྱར་དཀྲིས་ཡོད་ཀྱང་
འཁྱགས་ནས་ཁ་འདར་སིག་སིག་བྱེད། མུན་ནག་གི་ཁྲོད་དུ་ཕན་ཚུན་གསལ་པོ་མི་རིག་
ལ། དེ་ཀུན་གྱིས་དགུན་ཆས་མཐུག་པོ་བརྩེགས་ཡོད་པས་བལྟ་སྣང་ལ་ཕྱུ་པ་གྱོན་པའི་
ཆོས་མཛད་ཚོན་པོ་ཁྱུ་གཅིག་དང་འདྲ། དེ་ནས་སྐྱེས་པ་གཉིས་ཕན་ཚུན་ངོ་ཤེས་པ་དང་།
དེ་འཕྲལ་གསུམ་པ་དེ་ཡང་ཚུར་བཅར་ནས་དེ་ཚོས་གླེང་མོལ་བྱས། གཅིག་གིས “ངས་
ཆུང་མ་ཡང་འཁྲིད་ནས་འགྲོ་བགྱི་ཡིན” ཞེས་བཤད་པ་དང་། གཞན་ཞིག་གིས “ང་ཡང་
གཅིག་པ་ཡིན” ཞེས་བཤད་ཅིང་། ད་དུང་གཅིག་གིས “ང་ཡང་དེ་ལྟར་ཡིན” ཞེས་སྨྲས།
དང་པོ་དེས་སླར་ཡང “ང་ཚོ་རུ་ཨེན་ལ་ཡང་བསྐྱར་ལོག་ཡོང་རྩིས་མེད། གལ་སྲིད་བོ་རོ་
ཤེའི་དམག་དཔུང་ཧ་ཧྥོར་ལ་ཡོང་ན་ང་ཚོ་དབྱིན་ཇིར་འགྲོ་བགྱི་ཡིན” ཞེས་བཤད། དེ་ཚོའི་
དང་པོའི་རང་གཤིས་གཅིག་པ་ཡིན་པས་ན་འཆར་གཞི་དེ་རིགས་དེ་ཀུན་ལ་ཡོད་པ་རེད།
འོན་ཏེ་ཤིང་རྟར་ད་དུང་ཡང་རྟ་བསྒྲོག་པར་ཡོང་མཁན་མེད་པ་དང་། ཤིང་རྟ་བ་ཞིག་
གིས་བཞུ་མར་ཆུང་ཆུང་ཞིག་འཁྱེར་ཏེ་སྒོ་ཆུང་ནག་མུག་མུག་ཅིག་ནས་སྲིབ་ཙམ་རེ་ཐོན་
ནས། སླར་མྱུར་བར་སྒོ་གཞན་ཞིག་ལ་འཛུལ། རྟ་ཡི་རྨིག་པས་ས་གཞི་བརྡུངས་པའི་སྒྲ་
ཐོས་རྒྱུ་ཡོད་ཀྱང་། ས་ལ་གཟན་རྩྭ་བཏིང་བས་སྐད་སྒྲ་ཆེན་པོ་མི་ཐོས་ཤིང་། རྟ་རའི་ནང་
སྦུག་ནས་སྐྱེས་པ་ཞིག་གིས་རྟ་ལ་ཚིག་ངན་སྨྲ་བའི་སྒྲ་གྲག་ཡོང་། ཟངས་དྲིལ་གྱི་སྒྲ་ཆུང་
ཆུང་གྲག་པ་དེས་རྟ་ལ་སྒ་ཆ་རྒྱག་བཞིན་ཡོད་པ་གསལ་བཤད་བྱས། དྲིལ་སྒྲ་ཆུང་ཆུང་དེ་
མི་རིང་བར་གསལ་ཞིང་འཚེར་བར་གྱུར་པ་དང་། འདར་སྒྲ་ཆད་མེད་གྲག་ཅིང་། རྟ་ཡི་
འགུལ་ཕྱོགས་དང་བསྟུན་ནས་སྐབས་རེ་སྒྲ་ཅི་ཡང་མེད་པ་དང་། སྐབས་རེ་གློ་བུར་དུ་གྲག་
པ་དང་ཆབས་ཅིག་ཏུ་དར་ཁ་གཡོགས་པའི་རྟའི་རྨིག་པ་ས་ལ་བརྡབས་པའི་རྡིག་སྒྲ་ཡང་
གྲག་ཡོང་།
25

འཛམ་གླིང་རྩོམ་རིག་གྲགས་ཅན་བོད་འགྱུར་དཔེ་ཚོགས།
སྒོ་གློ་བུར་དུ་བརྒྱབ་པ་དང་སྒྲ་ཅི་ཡང་ཐོས་རྒྱུ་མེད། འཁྱགས་རེངས་ཐེབས་པའི་མི་
དྲག་དེ་ཚོས་སྐད་ཆ་མི་བཤད་ཅིང་། འགུལ་ཙམ་ཡང་མི་བྱེད་པར་རེངས་རེངས་པོར་དེ་
གར་ལངས་ནས་མཆིས།
ཁ་བ་ནི་ཡོལ་བ་ཆེན་པོ་ཞིག་ལྟར་ལྷབ་ལྷུབ་ཏུ་ཆད་མེད་བབས་པ་དང་། བབས་ཀྱིན་
བབས་ཀྱིན་འོད་ཆེམ་ཆེམ་འཚེར་བར་བྱེད་ཅིང་། དངོས་པོ་ཡོད་རྒུའི་སྟེང་དུ་འཁྱག་པ་
སྲབ་པོ་ཞིག་གིས་བཀབ་པས་གཟུགས་བརྙན་གསལ་པོ་རིག་མི་ཐུབ། དགུན་ཨ་རང་ད་རང་
སྐབས་ཀྱི་ཁུ་སིམ་པའི་གྲོང་ཁྱེར་དེའི་དབེན་འཇམ་གྱི་ཁྲོད་དུ་ཁ་བའི་འདབ་མ་ས་ལ་ལྷུང་
དུས་ཀྱི་སྒྲ་གསལ་ལ་མི་གསལ་དང་། མིང་འབོད་རྒྱུ་མེད་ལ་དཔོག་པར་དཀའ་བའི་སྒྲ་ཆུང་
ཆུང་ཞིག་ཁོ་ན་ཐོས་རྒྱུ་ཡོད་ཀྱང་། དེ་ནི་སྒྲ་ངོ་མ་ཞིག་མིན་པར་རང་རེས་སྒྲ་དེ་ལྟ་བུ་ཞིག་
ཡོད་པ་ཚོར་ནུས་ཞེས་བཤད་རྒྱུ་ཙམ་དུ་ཟད་དེ། རྒྱུ་མཚན་ནི་དེ་སྒྲ་ཆུང་ཆུང་ཡང་སིར་
སིར་ཞིག་དང་འདྲེས་ནས་ཁེངས་པ་ཞིག་དང་འཇིག་རྟེན་བཀང་བ་ཞིག་ཡིན་པས་སོ། །
ད་གིན་གྱི་མི་དེ་སླར་བཞུ་མར་འཁྱེར་ནས་ཐོན་པ་དེས་ཉོབ་ནས་ཐོན་འདོད་གཏན
ནས་མེད་འདྲའི་རྟ་ཞིག་འཁྲིད་ཡོང་བ་དེ་ཤིང་རྟའི་མདའ་མའི་འཁྲིས་སུ་བཞག་སྟེ་སྲབ
མདའ་གཡོགས་ཤིང་། མི་དེའི་ལག་པ་གཅིག་ཏུ་བཞུ་མར་འཁྱེར་ཡོད་པས་ལས་ཀ་ལག་
པ་གཅིག་ཤོས་ཁོ་ནས་བྱེད་དགོས་དུས། དེས་རྟའི་གཡས་གཡོན་དང་རྒྱབ་མདུན་དུ་སྐོར་
བ་ཡུན་རིང་བསྐོར་རྗེས་གཞི་ནས་རྟ་སྒ་རྟ་ཆས་གཡོགས་ཐུབ་ཙམ་བྱུང་བ་རེད། མི་དེས་
རྟ་གཉིས་པ་དེ་ལེན་པར་འགྲོ་རྩིས་བྱེད་དུས་གཡོ་མེད་ཀྲོང་ངེར་གནས་པའི་འགྲུལ་པ་དེ་
དག་གི་ལུས་ཡོངས་ཁ་བས་གཡོགས་ནས་དཀར་རྐྱང་ཆགས་པ་མཐོང་བ་ན། དེས་དེ་དག་
ལ “ཁྱོད་རྣམ་ཚོ་ཤིང་རྟའི་ནང་དུ་མི་བཞུགས་པ་ཅི་ཡིན། མ་མཐར་ཡང་ཁྱེད་རྣམ་ཚོའི་
སྐུ་ལུས་ཀྱི་སྟེང་ལ་གངས་མ་སླེབས་པ་ཡོང་བགྱི་རེད” ཅེས་བཤད།
དེ་ཚོས་སྔོན་ལ་ཤིང་རྟའི་ནང་འཛེགས་རྒྱུ་དྲན་མེད་པ་དང་། གཏམ་དེ་ཐོས་འཕྲལ་
26

མགུལ་རྒྱན།
ཚང་མ་བྲེལ་བ་འཚུབ་འཚུབ་ངང་རྒྱུགས་ནས་ཕྱིན། སྐྱེས་པ་དེ་གསུམ་གྱིས་སྔོན་ལ་སོ་
སོའི་བཟའ་མོ་ཤིང་རྟའི་ཡང་སྦུག་ཏུ་བཀོད་སྒྲིག་བྱས་རྗེས་རང་ཉིད་གཞི་ནས་འཛེགས།
མཇུག་ཏུ་གྲིབ་ནག་རབ་རིབ་གསལ་པོ་མེད་པ་ཁག་ཅིག་ཀྱང་འཛེགས་ནས་སྡོད་ས་སྟོང་
པར་བསྡད་ཅིང་། ཕན་ཚུན་སུས་ཀྱང་སྐད་བརྡ་སྤྲོད་རེས་བྱས་མེད།
ཤིང་རྟའི་ནང་གི་པང་གཅལ་གྱི་སྟེང་དུ་འབྲས་སོག་བཏིང་ཡོད་པས། ཚང་མའི་རྐང་
པ་རྩྭའི་ནང་དུ་སྦས་པ་ནང་བཞིན་མི་སྣང་བ་དང་། སྦུག་ཏུ་འཁོད་པའི་ལྕམ་སྐུ་ཞབས་དེ་
ཚོ་ཚང་མས་རྫས་འགྱུར་གྱི་སོལ་བ་བསྲེགས་པའི་ཟངས་ཀྱི་མེ་ཕོར་ཆུང་ཆུང་རེ་འཁྱེར་
ཡོད་ཅིང་། དེ་ཚོས་འཕྲལ་མར་སོལ་མེ་སྤར་བ་མ་ཟད། སྐད་ཆུང་ངུས་མེ་ཕོར་དེ་རིགས་
ཀྱི་དགེ་མཚན་མང་པོ་བགྲངས་ཤིང་གཏམ་མང་པོ་གླེང་བ་རེད། དོན་དུ་ཕན་ཚུན་བཤད་
པའི་གནས་ཚུལ་དེ་ཚོ་ཀུན་གྱིས་སྔ་ས་ནས་ཤེས་བགྱི་ཡོད། མཐའ་མ་སྤྱི་སྤྱོད་ཤིང་རྟར་རྟ་
བསྒྲགས་ཟིན་པ་དང་། ནམ་རྒྱུན་རྟ་བཞི་སྒྲོག་བགྱི་ཡོད་ཀྱང་། ད་ཆ་འཁོར་ལོ་ལྕི་ཞིང་ལམ་
འདྲེད་ཤོར་སླ་བས་འཁོར་ལོ་འཐེན་བདེ་པོ་མེད་རྐྱེན་རྟ་དྲུག་སྒྲོག་དགོས་ཐུག་པ་རེད། དེ་
དུས་ཤིང་རྟའི་ཕྱི་ནས་མི་ཞིག་གིས “ཚང་མ་ཤིང་རྟར་འཛེགས་ཚར་རམ” ཞེས་འདྲི་བ་
དང་།ཤིང་རྟའི་ནང་ནས་མི་ཞིག་གིས “ཚང་མ་འཛེགས་ཚར” ཞེས་ལན་བཏབ།དེ་ནས་
ཤིང་རྟ་རྡོག་ཐོན་བྱས།
རྟ་ཡིས་འགྲོས་ཆུང་སྤོས་ཏེ་འགྲོ་ཤིན་ཏུ་འགོར་བ་དང་། འཁོར་ལོ་གངས་ཀྱི་ཁྲོད་དུ་
དིམ་ཞིང་འཁོར་སྒྲོམ་ཧྲིལ་པོ་ལས་ཐག་ཐག་གི་སྒྲ་དམའ་པོ་ཞིག་གྲག་ནས་ཆོ་ངེ་འདོན་
པར་བྱེད་ཅིང་། རྟ་དྲུག་པོ་དེ་ཚོ་གོམ་པ་རེར་རྐང་འདྲེད་རེ་ཤོར་གྱིན་དབུགས་ཧད། ལུས་
ཡོངས་ལས་རླངས་པ་ཐོན་པ་དང་། ཤིང་རྟ་བའི་ལྕག་ཚན་དེ་ཕྱོགས་བཞི་མཚམས་བརྒྱད་
དུ་འཕུར་ལྡིང་བྱེད་ཅིང་། ཐག་ཐག་གི་སྒྲ་བར་མེད་དུ་སྒྲོག་པ་དང་། ཡུད་ཙམ་སྒྲིལ་ཞིང་
ཡུད་ཙམ་བརྐྱངས་པ་ནི་སྦྲུལ་ཕྲ་པོ་ཞིག་ལྟར་སྣང་ལ། ཤ་ཤེད་རྒྱས་ནས་ལེབ་ལེབ་ཆགས་
27

འཛམ་གླིང་རྩོམ་རིག་གྲགས་ཅན་བོད་འགྱུར་དཔེ་ཚོགས།
པའི་རྟ་ཡི་འཕོངས་སྟེང་དུ་སྐབས་རེ་གློ་བུར་དུ་གཞུས་པ་ན། རྟ་དེས་ཧོབ་སྟེ་ཤེད་ཆེར་
འཐེན་པར་བྱེད་ཅིང་། འཕོངས་རུས་མཐོན་པོར་དཀྲུག་ཙམ་བྱེད།
སུ་ལའང་སྣང་བ་མ་བྱུང་བར་ནམ་རིམ་བཞིན་གསལ་བ་དང་། རུ་ཨེན་དུ་ས་སྐྱེས་རྡོ་
སྐྱེས་ཡིན་པའི་ཤིང་རྟའི་ནང་གི་འགྲུལ་པ་ཞིག་གིས། གནམ་ནས་བབས་པའི་སྲིང་བལ་གྱི་
དཔེ་ཟླར་བཀོད་པའི་ཁ་བའི་འདབ་མ་ལྷེབ་ལྷེབ་ཡང་སིར་སིར་ངང་འབབ་བགྱི་མེད། ཐང་
རྒོད་དུ་རབ་དཀར་བ་མོས་གཡོགས་པའི་སྡོང་རྒན་སྟར་པ་རེ་སྲིབ་ཙམ་མངོན་པ་དང་། ཁ་
བས་བཀླུབས་པའི་རྩྭ་ཡི་སྤྱིལ་བུ་རེ་ཡང་སྲིབ་ཙམ་མངོན་ཞིང་། དེ་དུས་སྤྲིན་པའི་གསེབ་
ནས་འོད་རབ་རིབ་ཅིག་འཕྲོས་ཡོང་།
སྐྱ་རེངས་དུས་ཀྱི་འོད་མདངས་སྐྱོ་ལྷང་ལྷང་དེ་འདྲར་བརྟེན་ནས་མི་ཚོས་མཚར་སྣང་
འཆང་བཞིན་ཤིང་རྟའི་ནང་ཕན་ཚུན་ལྟ་ཞིབ་བྱས།
ཤིང་རྟའི་ཡང་སྦུག་གི་སྡོད་གནས་ཡག་ཤོས་དེར་འཁོད་པ་ནི་ཟམ་ཆེན་སྲང་ལམ་
དུ་སྡོད་པའི་རྒུན་ཆང་སྡེབ་ཚོང་རྒྱག་མཁན་སྐུ་ཞབས་བྱེའུ་བཟའ་ཚོ་གཉིས་ཡིན་པ་དེ་
གཉིས་ཁ་སྤྲོད་དུ་བསྡད་ནས་གཉིད་ལྕོག་རྒྱག་བཞིན་མཆིས། སྐུ་ཞབས་བྱེའུ་ནི་དེ་སྔ་མིའི་
ཚོང་གཡོག་རྒྱུག་མཁན་ཞིག་ཡིན་པ་དེས་སྦྱིན་བདག་གི་ཚོང་ཧ་ལོག་རྗེས་རྩིས་བླངས་
ནས་ཕྱུག་པོ་ཆགས་པ་རེད།དེས་གྲོང་གསེབ་ཀྱི་ཚོང་པ་ཆུང་ཆུང་ལ་སྤུས་ཀ་ཞན་པའི་རྒུན་
ཆང་གོང་ཁེ་པོར་སྡེབ་ཚོང་རྒྱག་བགྱི་ཡོད་པས། དེ་ངོ་ཤེས་མཁན་དང་དེའི་གྲོགས་པོ་ཚང་
མས་དེ་ནི་གཡོ་ཐབས་མང་ཤོས་སྤྱོད་མཁན་ཚོང་པ་ཁྲམ་པ་ཞིག་དང་། གཡོ་སྒྱུ་ཆེ་ཞིང་
བཤད་རྒྱུ་དང་དགོད་རྒྱུར་དགའ་བའི་ནོར་མན་དྷེ་པ་འཁྲུལ་མེད་ཅིག་ཡིན་པར་འདོད་དོ། །
མི་དེའི་ཚོང་པ་ཁྲམ་པའི་མིང་དེ་གང་སར་ཁྱབ་ཡོད་པས། ཡུལ་དེ་གར་སྙན་གྲགས་
ཆེ་བའི་སྐུ་ཞབས་ཏུའུ་ནེལ་ཞེས་བྱ་བ་ཚིག་སྦྱོར་ལ་མཁས་ཤིང་། གཏམ་རྒྱུད་དང་དམངས་
གླུ་ཁོ་ན་རྩོམ་མཁན་ཞིག་ཡོད་པ་དེས་ཉིན་ཞིག་གི་དགོང་མོ་ཞིང་ཆེན་སྲིད་གཞུང་གི་
28

མགུལ་རྒྱན།
དགོང་མོའི་གསོལ་སྟོན་ཐོག་ལྕམ་སྐུ་ཞབས་ཚོ་གཉིད་བྲོ་བ་མཐོང་བས་དེ་ཚོར “བྱེའུ་
འཕུར་བ” [1]ཞེས་པའི་རོལ་རྩེད་རྩེ་རྒྱུའི་གྲོས་མགོ་བཏོན་པས། གོ་དོན་གཉིས་ལྡན་གྱི་
ཚིག་དེ་ཞིང་ཆེན་དབུ་འཛིན་གྱི་ཚོམས་ཆེན་ཁག་ལ་ཁྱབ་པ་དང་། མཇུག་ཏུ་གྲོང་ཁྱེར་
ཡོངས་ཀྱི་ཚོམས་ཆེན་ཁག་ལ་ཁྱབ་ནས། ཟླ་བ་གཅིག་ཙམ་རིང་ཞིང་ཆེན་ཡོངས་ཀྱི་མི་
ཚང་མ་གད་མོ་ཁ་ཟུམ་མི་ཐུབ་པ་དགོད་རྒྱུ་བྱུང་བ་རེད།
སྐུ་ཞབས་བྱེའུ་སྐད་གྲགས་ཆོད་པར་ད་དུང་རྒྱུ་མཚན་གཞན་ཞིག་ཡོད་པ་སྟེ། མི་དེ་
དམུག་འཁྲབ་རྒྱུར་རྒོད་པ་དང་། ཀུ་རེ་བྱེད་རྒྱུར་དགའ་ཞིང་གདུག་རྩུབ་ཆེ་བའི་ཀྱལ་ཀ་
ཡིན་པའམ་ཡ་རབས་དམ་པའི་ཞི་དུལ་ལ་མི་གནོད་པའི་བཞད་གད་ཅི་ཡིན་རུང་། ཁོས་
ནི་མཐའ་དག་སྣང་མེད་དུ་གཏོང་བས་ན། མི་སུ་འདྲ་ཞིག་གིས་དེའི་སྐོར་གླེང་ན་ཡང་།“མི
བྱེའུ་ཟེར་མཁན་འདི་དངོས་གནས་དངུལ་གྱིས་ཉོ་ཐབས་མེད་པའི་ནོར་བུ་རང་རེད” ཅེས་
ཚིག་འདི་འདྲ་རེ་ཁ་སྣོན་བྱེད་པ་རེད།
མི་དེ་གཟུགས་བོངས་ཤིན་ཏུ་ཆུང་བ་དང་། ཀོ་བའི་སྤོ་ལོ་ཆེན་པོ་ལྟ་བུའི་ལྟོ་བ་ལྡིར་
ཞིང་། ཕྲག་པའི་ཐོད་ཀྱི་ངོ་གདོང་དམར་པོའི་སྟེང་དུ་ཨོག་ཚོམ་ཐལ་སྐྱ་བཞག་ཡོད།
དེའི་ཆུང་མ་ནི་གཟུགས་རིང་ལ་སྟོབས་ཆེ་བའི་བུད་མེད་བློ་རྩ་བརྟན་པོ་ཞིག་ཡིན་པ་
དེས་གཏམ་སྨྲ་དུས་སྐད་གསང་ཞིང་བློ་སྣ་མང་ལ་དྲན་རྒྱུ་རྒོད་ཅིང་། ཚོང་ཁང་གི་ནང་དུ་
མོ་ནི་སྒྲིག་ཁྲིམས་དང་རྩིས་ཀྱི་མཚོན་རྟགས་འཁྲུལ་མེད་ཡིན་ལ། དེས་དགའ་དགའ་སྤྲོ་
སྤྲོའི་ངང་འཕག་འཕག་བསིག་བསིག་བྱས་པའི་དྲིན་གྱིས་གཞི་ནས་ཚོང་ཁང་གི་ནང་དུ་
གསོན་ཤུགས་ལྡན་པ་ཚོར་ཐུབ།
[1] བྱེའུ་འཕུར་བ་ཞེས་པ་ནི། ཧྥ་རན་སིའི་ཡི་གེvolerཞེས་པར་རྐུ་བརྒྱབ་པ་དང་འཕུར་བའི་དོན་
གཉིས་ཡོད་པར་བརྟེན། བྱེའུ་འཕུར་བ་ཞེས་པ་དེར་བྱེའུ་བརྐུ་བ་ཞེས་ཀྱང་འགྲེལ་ཆོག་ཅིང་། འདིར་
བརྐུ་བའི་དོན་དམིགས་སུ་བཀར་བའོ།།
29

འཛམ་གླིང་རྩོམ་རིག་གྲགས་ཅན་བོད་འགྱུར་དཔེ་ཚོགས།
བཟའ་ཚོ་དེ་གཉིས་ཀྱི་འཁྲིས་སུ་འཁོད་པ་ནི་རིམ་པ་དེ་བས་མཐོ་བ་ཞིག་ལ་གཏོགས་
ཤིང་། རྫིག་ཉམས་དང་གནག་མདོག་ཁ་བའི་སྐུ་ཞབས་ཁད་རེ“ལཱ་མ་དྷེན་ཡིན་པ་དང་། མི་
དེ་ནི་གྱོང་བ་ལ་དཔེ་མི་སྲིད་པ་ཞིག་ཡིན་པ་དེས་སྲིང་བལ་འཁེལ་འཐག་བཟོ་གྲྭ་གསུམ་
བཙུགས་ཡོད་པས། སྲིང་བལ་འཁེལ་འཐག་ལས་རིགས་ཀྱི་ཁྲོད་དུ་གནས་བབ་ཧ་ཅང་
མཐོ་པོ་ཡོད་པ་དང་། རིམ་བཞིའི་གཟི་བརྗིད་དཔའ་དར་འཐོབ་མྱོང་ཞིང་། ཞིང་ཆེན་གྲོས་
ཚོགས་ཁང་གི་ཁོངས་མི་རེད། བཙན་རྒྱལ‘]ཧྲིལ་པོའི་རིང་ལ་མི་དེ་ནི་སྔ་ཕྱི་བར་གསུམ་
དུ་མཛའ་དུང་ཅན་གྱི་ངོ་རྒོལ་པའི་མགོ་གཙོ་ཡིན་པ་དེས་ངོ་རྒོལ་ཤོག་ཁ་དེའི་མགོ་གཙོ་
བྱེད་པའི་དམིགས་ཡུལ་འབའ་ཞིག་ནི་སྔོན་ལ་ཕ་རོལ་པོར་སྐུར་འདེབས་བྱེད་ཕྱིར་ཡིན་
པ་དང་། མི་དེ་རང་གི་བཤད་སྟངས་ལྟར་ན། “རྣོ་མེད་པའི་མཚོན་ཆས” སྔོན་ལ་ཕ་རོལ་
པོར་དཔུང་རྒོལ་བྱས་རྗེས་སླར་ཕ་རོལ་པོ་དང་བསྟུན་ཐབས་བྱས་ན་ཁེ་བཟང་དེ་བས་ཆེ་བ་
རག་བགྱི་རེད། ལྕམ་སྐུ་ཁད་རེ•ལཱ་མ་དྷེན་ནི་ཁྱོ་ག་ལས་ལོ་གང་ཙམ་གྱིས་གཞོན་ཞིང་། རུ་
ཨེན་ལ་བཅའ་སྡོད་བྱེད་པར་མངགས་པའི་མི་ཚང་དྲག་གྲས་ཀྱི་དམག་དཔོན་དེ་ཚོར་རྒྱུན་
དུ་དེའི་ལུས་ནས་སེམས་གསོ་འཐོབ་བགྱི་ཡོད་པ་རེད།
དེ་དུས་དེ་ཁྱོ་བོའི་ཁ་སྤྲོད་དུ་ཀོ་བའི་ཏཱ་དབྱི་ཡི་ནང་དུ་འཁུམས་ནས་གནས་ཤིང་།
གཟུགས་པོ་བདེ་མདོག་ཁ་ལ་བྱིས་པའི་གཡའ་དང་ལྡན་ཞིང་ཡིད་དུ་འོང་བ་དང་། ཡིད་
ཐང་ཆད་པའི་མིག་ཟུང་གིས་ཤིང་རྟའི་ནང་གི་སྐྱི་གཡའ་བའི་རྣམ་པར་ལྟ་བར་བྱེད།
དེའི་འཁྲིས་སུ་འཁོད་པ་དེ་ནི་བྷོ་རྗེ་ཧུ་པེར“དྷེ•བྷོ་རོ་ཝེལ་དང་དེའི་ལྕམ་ཡིན་པ་དེའི་
གདུང་རྒྱུད་ནི་ནོར་མན་དྷེ་ཞིང་ཆེན་དུ་ལོ་རྒྱུས་རིང་ཤོས་དང་རུས་རྒྱུད་མཐོ་ཤོས་ཤིག་རེད།
བྷོ་རྗེ་དེ་རང་ནི་མི་དྲག་བགྲེས་སོང་ཉམས་ཤིན་ཏུ་དོད་པོ་ཞིག་ཡིན་པ་དེས། གྱོན་ཆས་ཐད
[1] འདིའི་བཙན་རྒྱལ་ཞེས་པ་ནི། ནེ་ཕོ་ལུན་རྒྱལ་ཐོག་གསུམ་པའི་བཙན་རྒྱལ་གཉིས་པ(1830—
1848)ལ་ཟེར།
30

མགུལ་རྒྱན།
བསམ་བློ་དྲུག་གསུམ་བཅོ་བརྒྱད་བཏང་ནས་མཛེས་འཆོས་བྱས་ཏེ། དེ་དང་རྒྱལ་པོ་ཧན་
རུད་རྒྱལ་ཐོག་བཞི་པ"གཉིས་རང་བཞིན་ལྷན་སྐྱེས་སུ་འདྲ་བའི་ཆ་དེ་མངོན་པར་གསལ་
ཐབས་བྱེད་ཅིང་། དེའི་ཁྱིམ་རྒྱུད་གཟི་བརྗིད་ཆེན་པོ་ཡིན་པའི་སྐོར་གྱི་བཤད་སྲོལ་ཞིག་
ལྟར་ན། ཧན་རུད་རྒྱལ་ཐོག་བཞི་པས་བྷོ་རོ་ཝེལ་ཁྱིམ་གྱི་བུད་མེད་གཅིག་ལ་ཕྲུ་གུ་ཞིག་
བཟོས་པས་བུད་མེད་དེའི་ཁྱོ་ག་བྷོ་རྗེར་འཕར་བ་མ་ཟད། གཟི་བརྗིད་ངང་ཞིང་ཆེན་དབུ་
འཛིན་གྱི་གོ་སར་འཁྱོལ་བ་རེད།
བྷོ་རྗེ་ཧུ་པེར་ཡང་ཞིང་ཆེན་གྲོས་ཚོགས་ཁང་ནང་སྐུ་ཞབས་ཁད་རེ-ལཱ་མ་དྷེན་དང་
དཔོན་རོགས་ཡིན་པ་དེས་ཞིང་ཆེན་ནང་ཨོར་ལན་པའི7འགན་འཛིན་ཅིང་། ཁོ་གྲོང་
ཁྱེར་ནན་ཐེའི་གྲུ་བདག་ཆུང་ཆུང་ཞིག་གི་བུ་མོ་དང་གཉེན་སྒྲིག་བྱེད་དགོས་དོན་ཅི་ཡིན་
ད་བར་ཤེས་མཁན་སུ་ཡང་མེད། འོན་ཏེ་བྷོ་རྗེའི་ལྕམ་དེ་ཞི་ཞིང་དུལ་ལ། མི་དང་འབྲེལ་བ་
བྱེད་སྐབས་སུ་ལས་ཀྱང་འཇོན་པ་མ་ཟད། དེ་ལ་ལུ་དབྱི་སི•ཧྥི་ལེབ3ཀྱི་རྒྱལ་སྲས་ཆེ་གེ་མོ་
ཞིག་སེམས་ཆགས་མྱོང་ཚུལ་སྤྱི་ཚོགས་ཀྱི་སྟེང་དུ་གྲགས་པ་དང་། སྐུ་དྲག་གྲལ་རིམ་ཧྲིལ་
པོས་དེ་ལ་སྣེ་ལེན་གཟབ་རྒྱས་ཞུ་ཞིང་།དེའི་ཚོམས་ཆེན་དེ་ཡུལ་དེ་གར་རྩེ་གྲ་ཡིན་པ་དེར་
གནའ་བོའི་འཁྲུག་ཆ་དོད་པོ་དེ་འདྲ་ད་དུང་མངོན་རྒྱུ་ཡོད་པས་ན། དེ་གར་མགྲོན་པོར་
བཅར་བར་ལས་སླ་པོ་རྩ་བ་ནས་ཡོད་མ་རེད།
དྷེ‘བྷོ་རོ་ཝེལ་གྱི་རྒྱུ་ནོར་ཡོངས་རྫོགས་གཏན་འཇགས་རྒྱུ་ནོར་ཡིན་ཞིང་། ལོ་རེའི་
ཡོང་འབབ་ཧྥ་སྒོར་ལྔ་འབུམ་ཟིན་བགྱི་ཡོད་པར་གྲགས།
[1]ཧན་རུད་རྒྱལ་ཐོག་བཞི་པ(1553—1610)ནི།ཧྥ་རན་སིའི་རྒྱལ་པོ་ཡིན།
[2] ཨོར་ལན་པ་ཞེས་པའི་ཤོག་ཁ་དེས་ཧྥ་རན་སིའི་གུང་ཨོར་ལན་ཟེར་བ་དེ་ཧྥ་རན་སིའི་རྒྱལ་པོར་
བཀུར་བར་འདོད་པའོ།
[3]ལུ་དབྱི་སི•ཧྥི་ལེབ་ནི། ཟླ་བ་བདུན་པའི་རྒྱལ་རབས(1830—1848)སྐབས་ཀྱི་རྒྱལ་པོ་ཡིན་པ་དེ་
ཐོག་མར་གུང་ཨོར་ལན་ཟེར་བ་དེའོ།།
31

འཛམ་གླིང་རྩོམ་རིག་གྲགས་ཅན་བོད་འགྱུར་དཔེ་ཚོགས།
གོང་སྨྲས་མི་དྲུག་པོ་དེ་དག་ནི་ཤིང་རྟའི་ནང་གི་རྩ་བའི་དཔུང་ཁག་ཡིན་པ་དང་།
སྤྱི་ཚོགས་ཐོག་ལོ་ལྟར་ཡོང་འབབ་བརྟན་པོ་ཡོད་ཅིང་། འཚོ་བ་ལྷིང་འཇགས་ལ་སྟོབས་
ཤུགས་ཆེན་པོ་ཡོད་པའི་ཕྱོགས་དེའི་མི་ཡིན་པ་དང་དུས་མཚུངས། ཆོས་དད་ཆེ་ཞིང་རྩ་
དོན་བློ་ལ་འཆང་མཁན་དབང་གྲགས་ལྡན་པའི་མི་རྩེ་གྲ་ཡང་རེད།
སྟབས་འཁེལ་བ་ལ་ཧང་སངས་དགོས་པ་ཞིག་ནི་ལྕམ་སྐུ་ཞབས་གསུམ་པོ་རྐུབ་
སྟེགས་རིང་པོ་གཅིག་གི་སྟེང་དུ་འཁོད་པ་དང་། བྷོ་རྗེའི་ལྕམ་གྱི་འཁྲིས་ན་ད་དུང་ཡེ་ཤུའི
ཆོས་ལུགས་ཀྱི་བཙུན་མ་གཉིས་འཁོད་པ་དེ་གཉིས་ཀྱིས་ལག་ཏུ་ཕྲེང་བ་རིང་པོ་རེ་ཐོགས་
ཏེ་ཁ་ནས《ཡབ་དམ་པའི་བསྟོད་པ》དང《ཡུམ་དམ་པའི་བསྟོད་པ》སྐྱོར་འདོན་བྱེད་པ་
དང་། དེ་གཉིས་ནས་གཅིག་ནི་ལོ་ན་རྒན་ཞིང་། གདོང་ཡོངས་འབར་འཛག་ཆགས་པ་ནི་
ཉེ་དུས་མདེའུ་གངས་རིལ་མ་ཁ་ཤས་འཕོག་པ་ལྟར་དུ་སྣང་། གཅིག་ཤོས་ནི་གཟུགས་ཐུང་
ཞིང་ཤིན་ཏུ་རིད་པ་དང་། གློ་ནད་ཡོད་པའི་བྲང་ཁོག་སྟེང་གི་གདོང་དེ་བལྟ་སྣང་ལ་མཛེས་
ཀྱང་ནད་མདོག་ཐོན་ཞིང་། བྲང་ཁོག་དེ་ནི་ཆོས་ཕྱིར་རང་སྲོག་འདོར་ཕོད་པ་དང་། བླ་
མེད་མཆོག་ལས་བརྒལ་བའི་དད་པས་མུག་ཟོས་བྱེད་བཞིན་མཆིས་སོ། །
བཙུན་མ་དེ་གཉིས་ཀྱི་ཁ་སྤྲོད་ན་ཕོ་མོ་གཉིས་འཁོད་པ་དེ་གཉིས་ལ་ཚང་མས་དོ་སྣང་
བྱེད་བཞིན་ཡོད་པ་རེད།
སྐྱེས་པ་དེ་ནི་ཚང་མས་ངོ་ཤེས་བགྱི་ཡོད་ཅིང་། མིང་འདོགས་ལ “དམངས་གཙོ་བ་
ཞེས་ཐོགས་པའི་ཁོར་ཎེ་ཏད་རེད། མི་དེ་ནི་མངའ་ཐང་ཅན་ཐམས་ཅད་ཀྱིས་ཐུག་
འདོད་མེད་པ་ཞིག་ཡིན་པ་དང་། མི་དེའི་ཁ་སྤུ་ཁམ་སེར་རིང་པོ་དེ་དག་ལོ་ཉི་ཤུའི་རིང་
དམངས་གཙོའི་སྐྱིད་སྡུག་གི་མི་རྒྱུན་དུ་འགྲོ་འོང་བྱེད་པའི་ཁའོ་ཧྥེ་ཁང་ཡོད་ཚད་ཀྱི་སྦི
རག་ཆང་ཕོར་ནང་དུ་བཅུག་ཙམ་བཅུག་ཙམ་བྱེད་མྱོང་ལ། མི་དེའི་སྐྱེད་བྱེད་ནི་དེ་སྔ་
མངར་ཆ་འཚོང་མཁན་ཡིན་པ་དེས་དེ་ལ་རྒྱུ་ནོར་འགྲིག་ཐག་ཆོད་པ་བཞག་ཡོད་ཀྱང་།
32

མགུལ་རྒྱན།
དེ་དང་ཕུ་ནུ་སྤུན་གྲོགས་ཚོས་གཙང་མ་གཏོར་ནས་རེ་བ་ཆེན་པོས་སྤྱི་མཐུན་རྒྱལ་ཁབ་
དབུ་བརྙེས་རྒྱུ་བསྒུགས་ཏེ། དེ་ཚོས་གསར་བརྗེའི་ཆེད་དུ་སྦི་རག་ཆང་ཕོར་མང་པོ་
བཏུངས་རྗེས་ཐོབ་དགོས་ངེས་ཀྱི་གོ་ས་འཐོབ་ཐབས་བྱས་པ་དང་། སྤྱི་ཟླ་དགུ་པའི་ཚེས་
བཞིའི"ཉིན་དེར་མིས་དེ་ལ་ཀུ་རེ་བྱས་པའང་ཡིན་སྲིད་དེ། དེ་རང་གི་བསམ་པར་རང་
ཉིད་ཞིང་ཆེན་དེ་གའི་དབུ་འཛིན་ལ་བསྐོ་བཞག་བྱས་འདུག་སྙམ་ནས་ལས་ཀ་རྩིས་
ལེན་པར་ཕྱིན་པ་ན། དེ་དུས་གཞུང་ལས་ཁང་གི་སྦྱིན་བདག་འབའ་ཞིག་ཡིན་པའི་སྣེ་
མོ་བ་ཚོས་མི་དེ་ཞིང་ཆེན་གྱི་དབུ་འཛིན་ཡིན་པ་ཁས་མ་བླངས་པས་ན། མི་དེ་ཁ་རོག་
ལ་བྲོས་ནས་འགྲོ་དགོས་བྱུང་བ་རེད། སྟབས་ལེགས་ནས་མི་དེ་རྣམ་ཀུན་མི་དང་འགྲན་
རྩོད་མི་བྱེད་མཁན་སྐུ་ཞབས་ཡག་པོ་ཞིག་ཡིན་ཞིང་། གཞན་ལ་རོགས་བྱེད་རྒྱུར་ཤིན་ཏུ
དགའ་བར་བརྟེན། མི་དེས་སླར་ལྷག་བསམ་འགྲན་ཟླ་དང་བྲལ་བ་བཅངས་ནས་ས་ཆ་དེ་
གའི་དམག་དོན་འགོག་སྲུང་བྱ་བ་དོན་དུ་གཉེར། མི་དེས་མི་བོས་ནས་ཐང་གཤོངས་སུ་
ས་དོང་མང་པོ་དྲུས་པ་དང་། ཉེ་འགྲམ་ནགས་ཚལ་ཁྲོད་ཀྱི་ཤིང་གསར་ཡོད་ཚད་བཅད་
ཅིང་། གཞུང་ལམ་གྱི་སྟེང་དུ་དོང་རྙི་མང་པོ་དྲ་བ་དྲ་ཕྱེད་དུ་དྲུས། སོ་སོའི་གྲ་སྒྲིག་ལས་ཀ་
དེ་དག་ལ་བློ་ཧ་ཅང་ཁེངས་པོ་བྱུང་བར་བརྟེན། དགྲ་བོ་སླེབས་གྲབས་ཡོད་དུས་མི་དེས་
མྱུར་བར་གྲོང་ཁྱེར་ནང་ལོག་པ་རེད། ད་ཆ་མི་དེས་ཧ་ཧྥོར་ལ་ཕྱིན་ན་རྒྱལ་ཁབ་ལ་ནུས་
ཤུགས་དེ་བས་ཆེ་བ་འདོན་ཐུབ་རྒྱུ་ཡིན་པ་དང་། དེ་གར་འགོག་སྲུང་འཛིང་རག་གསར་
པ་བརྩིག་རྒྱུ་དེ་ཁ་ཚ་དགོས་གཏུགས་ཤིག་ལ་གྱུར་ཡོད་སྙམ།
བུ་མོ་དེ་ནི་གཟུགས་ཀྱི་སྙེ་མ་ཞིག་ཡིན་པ་དེ་རྒྱགས་པ་ཆགས་སྔ་བས་སྐད་གྲགས་
ཆོད་ཅིང་། མིང་འདོགས་ལ “དཀར་རིལ་མ” ཞེས་ཐོགས། དེ་གཟུགས་ཐུང་ལ་ལུས་ཀྱི་
[1] དགུ་པའི་ཚེས་བཞི་ནི། སྤྱི་ལོ1870ལོར་བོ་ཧྥའི་བར་ལ་དམག་འཁྲུག་ལངས་པ་དང་། དགུ་པའི་
ཚེས་བཞི་ཉིན་ཕད་རོད་སིར་གསར་བརྗེ་ལངས་ནས། ནེ་ཕོ་ལུན་རྒྱལ་ཐོག་གསུམ་པའི་བཙན་རྒྱལ་
གཉིས་པ་གཏོར་འགྱེལ་བཏང་སྟེ་སྤྱི་མཐུན་རྒྱལ་ཁབ་གསུམ་པ་བཙུགས་པའོ།།
33

འཛམ་གླིང་རྩོམ་རིག་གྲགས་ཅན་བོད་འགྱུར་དཔེ་ཚོགས།
སྟོད་སྨད་ཚང་མ་སྒོར་སྒོར་ཆགས་ཤིང་། ཤ་རྒྱགས་པས་སྣུམ་ཐོན་ཡོང་བ་འདྲ་ལ། སོར་མོ་
བཅུ་ཀ་ཡང་ཤ་ཡིས་རིལ་རིལ་ཆགས་ནས་མཛུབ་ཚིགས་ཀྱི་མཐའ་བཞིར་ཀོང་ཀོང་ཆགས་
པ་ནི་མཛུབ་ཀོར་ཞིག་དཀྲིས་པ་དང་མཚུངས་ཤིང་། དེ་དག་རྒྱུ་མ་ཐུང་ཐུང་ཁ་ཤས་དང་
ནོར་ཉེན་ཆེ་བར་སྣང་། དེའི་བྲང་ཁོག་ཤིན་ཏུ་རྒྱས་པ་དམ་པོར་ཐང་ཤ་འཕྲོད་ནས་འོད་
འཚེར་ཞིང་གྱོན་གོས་ཀྱི་འོག་ནས་མཐོན་པོར་འགྲེངས་པ་དང་། ལྟ་ན་སྡུག་པའི་བཀྲག་
མདངས་དེ་མཐོང་མ་ཉིད་ལ་སྐྱེ་བོའི་ཡིད་ཀྱི་བརྟན་པ་དབང་མེད་དུ་འཕྲོག་པར་བྱེད་པས།
དེ་རིག་ཚེ་སྲེད་ཞེན་གྱིས་ཚང་མ་འགྲམ་ཆུ་ལྡང་ཞིང་། སྦྲང་ནག་ཤ་ལ་འཁོར་བ་ལྟར་བྱེད།
དེའི་ངོ་གདོང་ཀུ་ཤུ་དམར་པོ་ཞིག་དང་གཉིས་སུ་མེད། མེ་ཏོག་བཞད་ལ་ཁད་ཀྱི་རྩྭ་པད་
མའི་རྗེས་སུ་འགྲོ་ཞིང་། གདོང་དེའི་ཐོད་ན་ཤིན་ཏུ་མཛེས་པའི་འདྲེན་བྱེད་ནག་ཧྲིག་ཧྲིག་
བགྲད་པ་དེའི་མཐའ་བཞི་ནི་མིག་སྤུ་རིང་ཞིང་མཐུག་པ་ཞིག་གིས་བཀབ་པས་མིག་སྤུའི་
གྲིབ་གཟུགས་མིག་ནང་དུ་གསལ། གཤམ་ན་ཁ་ཆུང་ཆུང་སྙིང་རྗེ་པོ་ཡོད་ཅིང་། མཆུ་ནི་
དེ་ལྟར་བརླན་ཤིག་ཤིག་འོ་བྱིན་བདེ་མདོག་ཁ་ལ། དམར་ཆུང་ཁའི་ནང་དུ་ཆུང་ཞིང་འོད་
འཚེར་བའི་སོ་ཡི་ཕྲེང་སྟར་གཉིས་མཆིས་སོ།།
མིའི་ཟེར་སྒྲོས་ལྟར་ན་དེ་ལ་ད་དུང་ཚོད་དཔག་བྱ་ཐབས་བྲལ་བའི་འཇོན་ནུས་མང་
པོ་ཡོད་པར་གྲགས།
བུ་མོ་དེ་ཅི་བྱེད་མཁན་ཡིན་པ་ཚང་མས་ཤེས་རྗེས། ལྕམ་ཚུལ་ལྡན་དེ་དག་གི་ཁྲོད་
དུ“སྨད་འཚོང་མ” ཟེར་བ་དང་། “སྤྱི་ཚོགས་ཀྱི་ཞབས་འདྲེན” ཟེར་བ་ལ་སོགས་པའི་
གཏམ་ཤབ་ཤུབ་ཅིག་གྲག དེ་ཚོས་སྐད་ཆུང་ངུས་སྨྲ་ཁུལ་བྱེད་ཀྱང་གསལ་པོ་དེ་ལྟར་གྲག་
པས། བུ་མོ་དེ་རང་དབང་མེད་པར་མགོ་ཡར་འདེགས་དགོས་བྱུང་བ་རེད། དེས་ཤིང་རྟའི་
ནང་གི་མི་དེ་དག་ལ་ཡར་མར་ཐེངས་གཅིག་བལྟས་ཤིང་། འདྲེན་བྱེད་ཀྱི་མདངས་ལས་
འགྲན་བརྡ་མང་པོ་དེ་ལྟར་མངོན་པ་མ་ཟད། འཇིགས་ཞུམ་སྤུ་ཙམ་མེད་པས་ཀུན་གྱིས་ལ་
34

མགུལ་རྒྱན།
མོར་མགོ་བོ་དུད་ཅིང་མུ་མཐུད་དེ་མ་སྨྲས་ལ། སྐུ་ཞབས་བྱེའུ་གཅིག་པུས་ད་དུང་མ་རབས་
འདོད་སྲེད་ཀྱིས་དེ་ལ་ལྐོག་ལྟ་བྱེད།
འོན་ཏེ་འཁྱུག་ཙམ་ལས་མ་སོང་བར་ལྕམ་སྐུ་ཞབས་དེ་གསུམ་སླར་སྐད་ཆ་བཤད་
མགོ་ཚུགས།ཤིང་རྟའི་ནང་དུ་སྨད་འཚོང་མ་དེ་ཡོད་རྐྱེན་དེ་ཚོ་གློ་བུར་དུ་གྲོགས་མོར་གྱུར་
ཅིང་། ཧ་ལམ་སྙིང་གྲོགས་ཡིན་པ་ལྟར་དུ་སྣང་། དེ་ཚོས་བྱས་ན་སྨད་འཚོང་མ་ཁྲེལ་མེད་
ཅན་དེའི་མདུན་དུ་མིའི་ཆུང་མར་གྱུར་པ་དེ་ཚོའི་ལར་ཞེན་དེ་དག་ངེས་པར་དུ་རྡོག་རྩ་
གཅིག་ཏུ་སྒྲིལ་དགོས་པར་སེམས་ཏེ། ཁྲིམས་མཐུན་མཛའ་གཅུགས་ཀྱིས་ནི་ཁྲིམས་དང་
མི་མཐུན་པའི་རང་མོས་མཛའ་གཅུགས་ལ་མཐོང་ཆུང་བྱེད་རྒྱུ་གོམས་གཤིས་སུ་གྱུར་
པས་སོ།།
ཁོར་ཎེ་ཏད་མདུན་དུ་ཡོད་རྐྱེན་སྐྱེས་པ་དེ་གསུམ་ཡང་རྙིང་ཞེན་པའི་རང་གཤིས་
ཤིག་གིས་འབྲེལ་བ་ཇེ་ཉེར་ཕྱིན་པ་དང་། ད་ཆ་དེ་ཚོས་དབུལ་པོར་མཐོང་ཆུང་གི་ཁ་ཕོའི་
ཐོག་ནས་དངུལ་གྱི་སྐོར་གླེང་བར་བྱེད། བྷོ་རྗེ་ཧུ་པེར་གྱིས་བོ་རོ་ཤེའི་དམག་དཔུང་གིས་
དེ་ལ་གྱོང་གུད་བཟོས་ཚུལ་དང་སླད་ཕྱུགས་རིགས་འཕྲོག་བཅོམ་བྱེད་མཁན་ཡོང་ངེས་
ཡིན་ཚུལ། སྟོན་བབས་བསྡུ་རྒྱུ་མི་ཡོང་བ་སོགས་ཀྱི་གྱོན་གུད་འཕོག་བཟོ་ཡོད་སྐོར་གླེང་བ་
དང་། སྐད་ཆ་བཤད་དུས་རྒྱུ་སྟོབས་སྒོར་ས་ཡ་བྱེ་བ་ཡོད་མཁན་བཀས་བཀོད་རྒྱུད་འཛིན་
ས་བདག་གིས་སྣང་བར་མི་འཇོག་པའི་བཤད་ཉམས་ཀྱིས་གྱོན་གུད་དེ་རིགས་ཀྱིས་མི་དེ་
ལ་སྟབས་མི་བདེ་བ་ལོ་ཕྱེད་ཡོང་རྒྱུ་ཙམ་དུ་ཟད་པ་ལྟར་བྱེད། སྐུ་ཞབས་ཁད་རེ·ལཱ་མ་དྷེན་
ལ་སྲིང་བལ་འཁེལ་འཐག་ཐད་གྱོན་གུད་ཧ་ཅང་ཆེན་པོ་འཕོག་པར་བརྟེན། སྔོན་ནས་
སྤྱང་གྲུང་བྱས་ཏེ་དབྱིན་ཇིར་ཧྥ་སྒོར་དྲུག་འབུམ་བསྐུར་ནས་སྐབས་འཕྲལ་གྱི་དགོས་མཁོ་
བསྐོང་ཆོག་བྱས། སྐུ་ཞབས་བྱེའུས་ཨ་རག་འཇུག་མཛོད་ནང་གི་ཨ་རག་དཀྱུས་མ་ཧྥ་རན་
སི་མཁོ་སྒྲུབ་པུའུ་ལ་བཙོངས་པས། སྲིད་གཞུང་གིས་མི་དེ་ལ་དངུལ་འབོར་ཆེན་ཆད་ཡོད
35

འཛམ་གླིང་རྩོམ་རིག་གྲགས་ཅན་བོད་འགྱུར་དཔེ་ཚོགས།
པ་དེ་ཚོ་ད་ཆ་ཧ་ཧྥོར་ལ་ལེན་པར་འགྲོ་མཁན་རེད།
མི་དེ་གསུམ་གྱིས་ཕན་ཚུན་མཛའ་བརྩེའི་མིག་མདངས་ཀྱིས་ལྟ་རེས་བྱེད་ཅིང་། དེ་
ཚོའི་སྤྱི་ཚོགས་ཀྱི་གནས་བབ་མི་འདྲ་ཡང་དངུལ་གྱིས་ཡིད་བཀུག་ནས་ཕན་ཚུན་སྤུན་
གྲོགས་ཡིན་སྣང་འཆར་བ་དང་། ལག་གཉིས་གོས་ཁུག་གི་ནང་དུ་བཅུག་ན་གསེར་དངུལ་
གྱི་སིང་སྒྲ་གྲག་མཁན་ཕྱུག་པོ་ཆེན་པོའི་སྐུ་ངོ་ཚོ་ལས་གྲུབ་པའི་ཚོགས་པ་ཆེན་པོའི་
ཁོངས་མི་ཡིན་སྣང་འཆར་བགྱི་ཡོད་པ་རེད།
ཤིང་རྟ་ནི་འགྲོ་ཤིན་ཏུ་འགོར་བས་སྔ་དྲོའི་ཆུ་ཚོད་བཅུ་པ་ཟིན་རུང་དེ་ཚོ་ད་དུང་ཧྥ་
ལེ་བཞི་ཙམ་གྱི་སར་ལས་སླེབས་མེད་ཅིང་། སྐྱེས་པ་ཚོས་ཤིང་རྟ་ལས་བབས་ཏེ་གྱེན་ལམ་
ལ་རྐང་ཐང་མར་ཐེངས་གསུམ་བསྐྱོད། ཐོག་མར་དགུང་ཟས་ཐོ་ཐེར་ཟ་རྒྱུ་བྱས་རུང་། ད་ཆ་
ས་མ་རུབ་གོང་ལ་དེ་གར་སླེབས་བཟོ་མེད་སྟབས་ཚང་མ་སེམས་ཁྲལ་ཕྲན་བུ་སྐྱེས། ཚང་
མས་གང་སར་ལྟ་བཞིན་དུ་ལམ་ཆེན་གྱི་ཟུར་ནས་ཨར་ཁང་ཆུང་ཆུང་ཞིག་རྙེད་རེ་འཆང་
བ་དང་། དེ་དུས་ཤིང་རྟ་ནི་གངས་ཀྱི་ཕུང་གསོག་གི་ཁྲོད་དུ་ལྷུང་ནས་ཆུ་ཚོད་གཉིས་ཙམ་
འགོར་རྗེས་འདོན་ཐུབ་ཙམ་བྱུང་བ་རེད།
ལྟོགས་ལྷང་ལྷང་གི་སྣང་བས་ཚང་མའི་སེམས་པ་འཁྲུག་རུང་ཟ་ཁང་ཆུང་ཆུང་ཞིག་
ཀྱང་རིག་རྒྱུ་མེད་དེ། བོ་རོ་ཤེའི་དམག་དཔུང་དང་ཇེ་ཉེར་འགྲོ་ཞིང་། ལྟོ་བ་ལྟོགས་པའི་ཧྥ་
རན་སིའི་དཔུང་ཁག་རྒྱུན་ཆད་མེད་པར་དེ་ནས་བརྒྱུད་དེ་འགྲོ་བས་ན་ཚང་མ་སྐྲག་ནས་
ཚོང་ཁང་སྒོ་བརྒྱབ་འདུག
ཤིང་རྟའི་ནང་གི་སྐུ་ཞབས་ཚང་མ་ལམ་འགྲམ་གྱི་ཞིང་གྲོང་ནང་ཟས་འཚོལ་བར་
བསྐྱོད་རུང་དེ་ཚོར་རུ་ཊི་དུམ་བུ་གཅིག་ཀྱང་མ་རྙེད། དེ་ཡང་ཟ་རྒྱུ་མེད་པའི་དམག་མི་དེ་
ཚོས་མཐོང་ཚད་འཁྱེར་ནས་འགྲོ་བགྱི་ཡོད་པས་ན། དོགས་པ་དང་སྐྲག་སྣང་ཆེ་བའི་ཞིང་
པ་དག་འཕྲོག་བཅོམ་བྱས་དོགས་འཇིགས་ཏེ་གསོག་འཇོག་བྱས་པའི་དངོས་ཟོག་སྔ་ས་
36

མགུལ་རྒྱན།
ནས་སྦས་ཟིན་པ་རེད།
ཕྱི་དྲོའི་ཆུ་ཚོད་དང་པོའི་གཡས་གཡོན་ལ་སྐུ་ཞབས་བྱེའུས་གྲོད་ཁོག་སྟོང་པ་ཆགས་
ནས་སྨྱོ་གྲབས་བྱེད་ཀྱིས་ཞེས་འཛེམ་བག་མེད་པར་བཤད། དོན་དུ་ཚང་མ་མི་དེ་ནང་
བཞིན་མ་སྐྱིད་པ་བཟོད་གླགས་དང་བྲལ་བ་དང་། ལྟོ་ཆས་ཟ་འདོད་ཇེ་ཆེ་ཇེ་ཆེར་ཕྱིན་
ནས་སྐད་ཆ་བཤད་མི་ཐུབ་པར་གྱུར།
དེ་ཚོ་ཚང་མས་གཅིག་མཇུག་གཉིས་མཐུད་ངང་རེས་མོས་ཀྱིས་ལ་ལས་ཁ་ཆེན་པོ་
གདངས་ནས་སྐད་ཆེན་པོ་རྒྱག་པ་དང་། ལ་ལས་ཡ་རབས་གུས་ཞབས་དང་ལྡན་པའི་སྒོ་
ནས་ཁ་རླངས་ཕྱི་ལ་ཐོན་དོགས་ཀྱིས་ཁ་ཆེན་པོར་གདངས་པ་ལག་པས་ལམ་སེང་འགེབས་
པ་སོགས་རང་རང་སོ་སོའི་གཤིས་རྒྱུད་དང་། གུས་ལུགས་དང་། སྤྱི་ཚོགས་ཀྱི་གནས་བབ་
མི་འདྲ་བ་དང་མཐུན་པའི་ཨ་སྟོང་རྒྱག་སྟངས་མི་འདྲ་བའི་ཐོག་ནས་ཨ་སྟོང་ཡང་ཡང་
རྒྱག་པར་བྱེད།
བུ་མོ་དཀར་རིལ་མས་སྨད་གཡོགས་ཀྱི་འོག་ནས་ཅི་ཞིག་འཚོལ་བགྱི་ཡོད་པ་ལྟར་
སྒུར་སྒུར་ཐེངས་འགའ་བྱས་ཤིང་། ཐེངས་ཚང་མར་དེས་ཐེ་ཚོམ་ཡུད་ཙམ་རེ་དང་། འཁྲིས་
ཀྱི་མི་དེ་ཚོར་ལྟ་ཙམ་རེ་བྱས་རྗེས་སླར་སྐེད་པ་འགྲེངས་ནས་སྣང་བ་མེད་པ་ལྟར་བྱེད། མི
དེ་ཚོའི་ངོ་མདངས་ཚང་མ་སྐྱ་བོར་གྱུར་ཅིང་སྨིན་མ་དམ་པོར་བསྡུས། སྐུ་ཞབས་བྱེའུས་
ཤ་ལག་པ་གཅིག་ལ་ཧྥ་སྒོར་ཆིག་སྟོང་སྤྲོད་དགོས་བྱུང་རུང་ཉོ་བགྱི་ཡིན་ཞེས་བཤད་པས།
དེའི་ཆུང་མས་ངོ་རྒོལ་བྱེད་པ་བཞིན་དུ་ཁོང་འདར་གཅིག་ཤོར་ཡང་དེ་འཕྲལ་ཁ་རོག་
ལ་བསྡད། དངུལ་འཕྲོ་བརླག་གཏོང་བ་མོས་ཐོས་འཕྲལ་སེམས་ནང་བཟོད་མི་ཐུབ་ཅིང་།
ཐ་ན་ཀུ་རེ་བྱས་རུང་ངོ་མར་བརྩི་བ་རེད། བྷོ་རྗེས “དྲང་པོ་ཞུས་ན་ང་ཡང་སྐྱིད་པོ་ཁྱོན་
ནས་མི་འདུག” ཅེས་དང་། “ངས་ཟས་ཕྲན་བུ་འཁྱེར་ཡོང་རྒྱུ་མ་དྲན་པ་ག་རེ་བྱས་པ་
རེད” ཅེས་བཤད་པ་ན། ཚང་མས་སོ་སོས་ཟས་འཁྱེར་ཡོང་རྒྱུ་བརྗེད་པར་འཁང་ར་བྱས།
37

འཛམ་གླིང་རྩོམ་རིག་གྲགས་ཅན་བོད་འགྱུར་དཔེ་ཚོགས།
འོན་ཏེ་ཁོར་ཎེ་ཏད་ཀྱིས་ཨ་རག་རམ་བྷོ་ཏོ་ར་ལྡག་ལྡག་གང་འཁྱེར་ཡོད་པ་དེ་ནས་
ཚང་མར་ཅུང་ཟད་རེ་བཞེས་ཤིག་ཅེས་བསྐུལ་ཡང་ཀུན་གྱིས་གྲང་ཤུར་ཤུར་ངང་མ་
བཏུངས་པ་རེད། སྐུ་ཞབས་བྱེའུ་གཅིག་པུས་བསམ་བཟང་དེ་དང་ལེན་ཞུས་ནས་ཕྲན་བུ་
བཏུངས་ཤིང་། མི་དེས་བྷོ་ཏོ་ར་ཕྱིར་སྤྲོད་དུས “དངོས་གནས་སྡུག་རྒྱུ་མི་འདུག དྲོད་ཀྱང་
ཁུག་སོང་། ལྟོགས་ངལ་ཡང་གསོས་སོང” ཞེས་ཐུགས་རྗེ་ཆེ་ཞུས་པ་དང་། ཁ་ལ་ཨ་རག་
རག་མ་ཐག་ཏུ་མི་དེ་སྤྲོ་བ་འཕེལ་ཏེ། གྲུ་ཆུང་གི་སྟེང་དུ “འགྲུལ་པ་རྒྱགས་ཤོས་དེ་སྔོན་ལ་
ཟ” ཞེས་དམངས་གླུའི་ནང་དུ་ལེན་པ་ལྟར་བྱེད་རྒྱུའི་གྲོས་མགོ་བཏོན་པ་དེ་ནི། ཤུགས་ལ་
བུ་མོ་དཀར་རིལ་མར་ཟེར་བགྱི་ཡོད་སྟབས། སྤྱོད་ལམ་དང་ལྡན་པའི་སྐྱེ་བོས་ཉན་དུས་རྣ་
ལ་གཟན་པོ་བྱུང་ནས། ཁོར་ཎེ་ཏད་གཅིག་པུས་བགད་ཆུང་དགོད་ཙམ་བྱས་པ་ལས་གཞན་
སུས་ཀྱང་ལན་མ་བཏབ། བཙུན་མ་དེ་གཉིས་ཀྱིས་གསུང་རབ་སྐྱོར་འདོན་བྱེད་མཚམས་
བཞག་ཟིན་ནས། ལག་གཉིས་ཕུ་དུང་ཆེན་པོའི་ནང་དུ་བཅུག་སྟེ་འགུལ་ཙམ་ཡང་མི་
བྱེད་པར། མགོ་བོ་ཤེད་ཆེར་བསྒུར་ཞིང་ས་ལ་ལྟ་བ་དེ་ནི། དཀོན་མཆོག་གིས་དེ་གཉིས་
ལ་དཀའ་དུབ་དེ་འདྲ་མྱོང་དུ་བཅུག་པ་བཟོད་བཞིན་དུ་དཀོན་མཆོག་ལ་སྐྱེས་སུ་འབུལ་
ལུགས་མཚོན་པར་བྱེད་པ་དང་འདྲ།
ཆུ་ཚོད་གསུམ་པའི་ཐོག་དེ་ཚོ་ཐང་གཤོངས་རྒྱ་ཆེན་པོ་ཞིག་ཏུ་སླེབས་ནས་གྲོང་ཚོ་
ཆུང་ཆུང་ཞིག་ཀྱང་རིག་རྒྱུ་མེད་པ་དང་། བུ་མོ་དཀར་རིལ་མས་མཐའ་མར་སྒུར་སྒུར་བྱས་
ཏེ་རྐུབ་སྟེགས་རིང་མོའི་འོག་ནས་ཟས་ཁེབས་དཀར་པོ་གཡོགས་པའི་གཟེབ་མ་ཆེན་པོ་
ཞིག་བཏོན་ཡོང་།
བུ་མོས་གཟེབ་མའི་ནང་ནས་སྔོན་ལ་དཀར་སྡེར་ཞིག་དང་། དངུལ་གྱི་ཆང་ཕོར་
ཞིག་བཏོན། དེ་ནས་རྫ་སྣོད་ཆེན་པོ་ཞིག་བཏོན་པའི་ནང་དུ། ཞིབ་མོར་གཏུབས་པའི་བྱ་ཤ་
ཆུང་ཆུང་གཉིས་བླུགས་པའི་སྟེང་དུ་འཁྱག་རིལ་ཐེབས་པའི་ཕྲིག་ཕྲིག་གིས་བཀབ་ཅིང་།
38

མགུལ་རྒྱན།
གཟེབ་མའི་ནང་ད་དུང་ཤ་རྗེན་དང་། ཤིང་འབྲས་དང་། མངར་ཟས་ལ་ལ་སོགས་པའི་ཟས་
ཞིམ་པོ་གཞན་དག་མི་ཉུང་བ་ཡོད་པ་མཐོང་ཞིང་། མདོར་ན་ཉིན་གསུམ་གྱི་འགྲུལ་ལམ་
ལ་གྲ་སྒྲིག་བྱས་པའི་ལམ་རྒྱགས་ཡིན་པས། ཉིན་གསུམ་རིང་འགྲུལ་ཁང་གི་ཐབ་ཚང་ནང་
བཟོས་པའི་ཟས་གཏན་ནས་ཟ་མི་དགོས་སོ། །ཟས་རིགས་ཐུམ་སྒྲིལ་དེ་དག་གི་ཁྲོད་ནས་ད་
དུང་བྷོ་ཏོ་ར་བཞིའི་སྐེ་མངོན་ཡོང་བ་དང་། བུ་མོ་དེས་བྱ་དེའི་གཤོག་པ་གཅིག་བླངས་ཏེ་
གཟབ་གཟབ་ངང་ཟ་གིན་ནོར་མན་དྷེ་ཞིང་ཆེན་དུ “རྒྱལ་ཚབ” ཅེས་སུ་འབོད་པའི་རུ་
ཊི་ཆུང་ཆུང་རེ་མཉམ་དུ་ཟོས་པ་རེད།
འདྲེན་བྱེད་ཚང་མ་བུ་མོར་ལྡིར་བ་དང་། དེ་རྗེས་དྲི་ཞིམ་ཁྱབ་མ་ཉིད་ལ་ཚང་མའི་
སྣ་གཤོག་བརྐྱངས་ཤིང་། ཁའི་ནང་དུ་ཆུ་མང་པོ་སྐྱེས་ལ། རྣ་ཅོག་འོག་གི་འགྲམ་རུས་དག་
ཀྱང་འགྲེངས་ནས་ཟུག་གཟེར་ལངས། ལྕམ་སྐུ་ཞབས་དེ་ཚོས་སྨད་འཚོང་མ་དེ་ལ་ད་ཆ་
མཐོང་ཆུང་དེ་བས་ཆེ་བ་བྱེད་པ་དང་། དེ་ཚོའི་ཡིད་ལ་བུ་མོ་དེ་གསོད་པའམ་དེ་ཨ་རག་
ཆང་ཕོར་དང་། གཟེབ་མ་དང་། ཟས་རིགས་དེ་དག་བཅས་དང་ལྷན་དུ་ཤིང་རྟ་ནས་གངས་
ཀྱི་ཁྲོད་དུ་འཕེན་རྒྱུ་བྱུང་ན་ཅི་མ་རུང་སྙམ།
འོན་ཏེ་སྐུ་ཞབས་བྱེའུས་རྫ་སྣོད་ནང་གི་བྱ་ཤ་དང་མིག་མི་འབྲལ་ཞིང་། ཁོས “དངོས་
གནས་ངོ་མཚར་བསམ་གྱིས་མི་ཁྱབ་པ་རང་རེད། ལྕམ་སྐུ་ཞབས་འདིས་དགོངས་པ་ང་ཚོ་
ལས་ཟབ་པ་བཞེས་འདུག མི་ལ་ལས་ཅི་ཡིན་རུང་བསམ་བློ་འཁོར་བགྱི་འདུག” ཅེས་
བཤད་པས། བུ་མོས་མགོ་བོ་བཏེགས་ནས་ཁོ་ལ་ལྟ་བཞིན་དུ། “སྐུ་ཞབས་ལགས། ཁྱེད་ནས་
ཕྲན་བུ་བཞེས་དང་། ཞོགས་པ་ནས་ད་བར་བཀྲེས་བཀྲེས་པར་བཞུགས་ན་དངོས་གནས་
བཟོད་དཀའོ” ཞེས་བཤད། ཁོས་མགོ་ལྕོག་ལྡེམ་ལྡེམ་ངང “དྲང་པོ་ཞུས་ན་ངས་དངོས་
གནས་མིན་ཞུ་ཐབས་དང་བྲལ་སོང་། ད་ནི་ང་ཚུགས་པ་མི་འདུག་གོ ། ལྟོགས་དུས་ཟས་
ཀྱིས་ཕན་པ་དགོས་ཟེར་བའི་དཔེ་ལྟར་རེད། ལྕམ་སྐུ་ཞབས་ཁྱེད་རང་གིས་གསུང་ན་རེད་
39

འཛམ་གླིང་རྩོམ་རིག་གྲགས་ཅན་བོད་འགྱུར་དཔེ་ཚོགས།
མ་རེད་ལགས” ཞེས་བཤད་ནས། ཕྱོགས་བཞིར་མིག་མྱུལ་ཞིག་བརྒྱབ་རྗེས། “ད་ལྟའི་
གནས་ཚུལ་འདི་འདྲའི་འོག་ལ་རོགས་པ་བྱེད་མཁན་སེམས་བཟང་ཅན་ཞིག་ཐུག་ན་
དངོས་གནས་སེམས་ལ་དགའ་ཚོར་ཧ་ཅང་ཆེན་པོ་འདུག” ཅེས་མུ་མཐུད་དེ་བཤད། ཁོས་
འཁྲིས་ན་ཚགས་པར་ཞིག་ཡོད་པ་དེ་བཀྲམ་ནས་གུ་ཐུང་བཙོག་པ་མ་ཆགས་པ་བྱས་རྗེས།
གོས་ཁུག་གི་ནང་ནས་ནམ་ཡང་བླུགས་བླུགས་པ་ཡིན་པའི་གྲི་ཆུང་ཞིག་བཏོན་ཞིང་། གྲི་
རྩེས་འཁྱག་རིལ་ཕྲིག་ཕྲིག་འཛོག་འཛོག་བཀབ་པའི་བྱ་དེའི་ངར་གདོང་ཞིག་བླངས་ཏེ།
སོ་ཡིས་ལྷེབ་ལྷེབ་བཀོག་ནས་ཞིབ་མོར་འཆའ་བ་དང་། མངོན་གསལ་དོད་པོས་བྲོ་བ་ཆེ་
མདོག་ཁ་པོར་ཟོས་པས་ཤིང་རྟའི་ནང་དུ་རེ་ཟད་ཀྱི་དབུགས་རིང་སྒྲ་ཡུད་ཙམ་གྲག
འོན་ཏེ་བུ་མོ་དཀར་རིལ་མས་དེ་དུས་སླར་ཡང་ཁེངས་སྐྱུང་ཞི་འཇམ་གྱི་སྐད་ཀྱི་
ཐོག་ནས་སེམས་བཟང་བའི་བཙུན་མ་དེ་གཉིས་ཀྱང་དེའི་ཟས་སྟབས་བདེ་དེ་ནས་ཟ་
བར་བསྐུལ། དེ་གཉིས་པོས་ལམ་སེང་ཁས་བླངས་ཤིང་། མིག་ལྤགས་བཀྱག་ཙམ་ཡང་མ་
བྱས་པར་ཐུགས་རྗེ་ཆེ་ཞུ་བའི་ཚིག་གོ་ལ་མ་གོ་ཁ་ཤས་སྨྲས་རྗེས་ཤིན་ཏུ་མྱུར་པོར་ཟོས།
ཁོར་ཎེ་ཏད་ཀྱིས་ཀྱང་བུ་མོ་དཀར་རིལ་མར་མིན་ཞེས་ཨུ་ཚུགས་མ་བྱས་ཤིང་། བཙུན་
མ་དང་ལྷན་དུ་མི་སོ་སོའི་པུས་མོའི་སྟེང་དུ་ཚགས་པར་བཏིང་ནས་སྒྲོག་ཙེ་ཞིག་གྲུབ་
པར་བྱས།
ཁ་ཁ་ཤས་ཤིག་གདངས་བཙུམས་རེས་མོས་ཀྱིས་ཟས་འཆའ་ཞིང་མིད་ཁྱུར་གཏོང་
བ་དང་། ལྟོགས་མདོག་ཧ་ཅང་ཁ་པོས་ཟ་བར་བྱེད། སྐུ་ཞབས་བྱེའུ་སོ་སོས་རྒྱགས་ཚད་ཟ་
བ་མ་ཟད། སྐད་ཆུང་ངུས་ཁོ་རའི་ཆུང་མ་ཡང་ཟ་བར་བསྐུལ། མོས་ཡུན་རིང་མ་ཟོས་ཀྱང་
རྗེས་སུ་དོན་ལྔ་སྣོད་དྲུག་ཚང་མ་གཅུས་རིལ་བརྒྱབ་ནས་ཟུག་གཟེར་བཏང་བས་གཞི་ནས་
ཟོས་པ་རེད། ལྕམ་སྐུ་བྱེའུའི་ཁྱོ་གས་ཁ་མཁས་འདྲ་ཆགས་ངང་མོར་བྱ་ཤ་ཆུང་ཆུང་ཞིག་ཟ་
རུ་བཅུག་ན་ཆོག་གམ་ཞེས་དེ་ཚོའི་ལམ་རོགས་བུ་མོ་གཅེས་པར་འོས་པ་དེར་དྲིས། བུ་མོ་
40

མགུལ་རྒྱན།
དཀར་རིལ་མས “ཆོག་བགྱི་རེད། ལོས་ཆོག་སྐུ་ཞབས་ལགས” ཞེས་བཤད་བཞིན་ཤིན་ཏུ་
འཇམ་པའི་འཛུམ་མདངས་སྟོན་བཞིན་དུ་རྫ་སྣོད་བཤུག་ཡོང་།
རྒུན་ཆང་དམར་པོ་བྷོ་ཏོ་ར་དང་པོ་དེ་ཁ་ཕྱེ་རྗེས་ཆང་ཕོར་གཅིག་ལས་མེད་སྟབས་
དཀའ་གནད་གཅིག་ཐོན་པ་རེད། ཚང་མས་ཆང་ཕོར་ཕྱིས་ཙམ་རེ་བྱས་ཏེ་ཕན་ཚུན་
སྤྲོད་བཞིན་རྒུན་ཆང་འཐུང་བ་དང་། ཁོར་ཎེ་ཏད་གཅིག་པུས་ཆང་ཕོར་མ་ཕྱིས་པར་རྐང་
བཙུགས་ནས་བུ་མོ་དཀར་རིལ་མས་མཆུ་བཏབ་པའི་ཤུལ་ཡལ་མེད་པའི་སྟེང་དུ་ཁ་བརྒྱབ་
སྟེ་འཐུང་བ་ནི་བསམ་བཞིན་དུ་བུ་མོར་ངོ་དགའ་འཁྲབ་པ་སྨོས་མེད་རེད།
བྷོ་རྗེ་དྷེ•བྷོ་རོ་ཝེལ་བཟའ་ཚོ་དང་། ཁད་རེ•ལཱ་མ་དྷེན་ཁྱོ་ཤུག་གི་གཡས་གཡོན་
ཚང་མས་ཟས་ཟ་བ་དང་། ཟས་དྲི་ཞིམ་པོས་དེ་ཚོ་དབུགས་འབྱིན་མི་ཐུབ་པར་གྱུར་ཅིང་།
དེ་ཚོས་མྱོང་བའི་འཇིགས་རུང་དཀའ་སྡུག་དེ་འདྲར “དན་ཐ་ལོ་སིའི ” དཀའ་
སྟུག ཅེས་པའི་མིང་ཡང་ཡོད། གློ་བུར་དུ་སྲིང་བལ་འཁེལ་འཐག་བཟོ་གྲྭའི་བདག་པོའི་ན་
གཞོན་ལྕམ་སྐུ་ཞབས་དེས་དབུགས་རིང་ཞིག་འབྱིན་པས་གདོང་ཚང་མ་དབང་མེད་དུ་དེ་
ལ་ཕྱོགས་པར་ཐལ་བ་དང་། དེའི་ངོ་མདོག་ཤིང་རྟའི་ཕྱི་ཡི་གངས་ལྟར་དཀར་ཞིང་། མིག་
ལྤགས་མར་གབ་པ་དང་། མགོ་བོ་དུད་ནས་དྲན་མེད་དུ་བརྒྱལ། དེའི་ཁྱོ་ག་སྐྲག་ནས་ཅི་
བྱེད་མ་ཤེས་པར་ཚང་མར་རོགས་སྐྱོབ་བྱེད་རོགས་ཞུས། ཚང་མ་བྱ་སྟངས་བྱེད་སྟངས་མ་
[1] དན་ཐ་ལོ་སིའི་དཀའ་སྡུག་ཅེས་པའི་དན་ཐ་ལོ་སི་ནི། གྷི་རི་སེའི་ལྷ་སྒྲུང་ནང་གི་ལྷའི་དབང་པོ་ཀྲུ་
སིའི་བུ་ཡིན་པ་དེས་གསང་བ་ཕྱི་ལ་གྱར་རྐྱེན། ནམ་ཡང་ཐོད་དུ་ཤིང་འབྲས་སྡོང་པོ་ཡོད་པའི་ཆུའི་ནང་
དུ་ལངས་ནས་སྡོད་དགོས་རྒྱུའི་ཆད་པ་འཕོག་པ་དང་། ཆུའི་གཏིང་ཚད་ཨོག་མ་བར་སླེབས་བགྱི་ཡོད་
རུང་། ཁོ་སྐོམ་ནས་ཆུ་འཐུང་འདོད་དུས་ཆུ་ཁ་དམའ་རུ་འགྲོ་བ་དང་། ལྟོགས་ནས་ཤིང་འབྲས་ཟ་འདོད་
དུས་ཤིང་སྡོང་མཐོ་རུ་ཕྱིན་ནས་སྙོབ་བགྱི་མེད་པ་རེད། དེས་ན་དན་ཐ་ལོ་སིའི་དཀའ་སྡུག་ཅེས་པ་ནི་
རིག་རྒྱུ་ཡོད་ཀྱང་ལོངས་སུ་སྤྱོད་ཐབས་མེད་པའི་སྡུག་བསྔལ་བཟོད་གླགས་དང་བྲལ་བ་ལ་གོ་བ་དེ་དང་
རང་རེའི་བོད་སྐད་ནང་གི་ཤེལ་སྒོའི་ནང་གི་མོག་མོག་ཅེས་པའི་བཤད་སྟངས་གཉིས་འདྲ་ཙམ་ཡོད་
རུང་གཅིག་པ་རང་མ་ཡིན་པས་མ་ཡིག་ལ་ཡོད་པ་དེ་རང་སོར་འཇོག་བྱས་པ་ཡིན།
41

འཛམ་གླིང་རྩོམ་རིག་གྲགས་ཅན་བོད་འགྱུར་དཔེ་ཚོགས།
ཤེས་པ་དང་། དེ་དུས་བཙུན་མ་ལོ་རྒན་མ་དེས་ནད་པའི་མགོ་བོ་སྐྱོར་ཏེ་ཁ་ལ་བུ་མོ་དཀར་
རིལ་མའི་ཆང་ཕོར་སྦྱར་ནས། རྒུན་ཆང་ཐིགས་པ་ཁ་ཤས་བླུད་པས། མཛེས་ལྡན་ལྕམ་སྐུ་
ཞབས་དེས་གཟུགས་པོ་འཁྲུག་ཙམ་བྱས་ཤིང་། ངོ་ལ་འཛུམ་མདངས་ཕྲ་མོ་ཞིག་ཤར་ནས་
ཉབ་བེ་ཉོབ་བེར་མོ་ད་ཆ་ཇེ་བདེ་རུ་ཕྱིན་སོང་ཞེས་བཤད་ཀྱང་། ནད་ལོག་མི་རྒྱག་པའི་
ཆེད་དུ་བཙུན་མ་དེས་ཨུ་ཚུགས་ཀྱིས་མོར་རྒུན་ཆང་ཆང་ཕོར་གང་འཐུང་དུ་བཅུག་པ་མ་
ཟད། “བཀྲེས་པའི་རྐྱེན་གྱིས་རེད། རྒྱུ་རྐྱེན་གཞན་གང་ཡང་མ་རེད” ཅེས་བཤད།
དེ་དུས་བུ་མོ་དཀར་རིལ་མའི་གདོང་དམར་པོར་གྱུར་ནས་ཤིན་ཏུ་བྱ་དཀའ་བ་ལྟར་
སྣང་ཞིང་། མིག་གིས་ལྟོ་བ་ལྟོགས་པའི་འགྲུལ་པ་བཞི་པོ་དེ་དག་ལ་ལྟ་བཞིན་དུ་སྐད་ཆ་
ཐོན་ལ་མ་ཐོན་ངང་། “གནམ་རྒན་མ་མཁྱེན་ནོ། །གལ་སྲིད་གུས་མོ་ཧོལ་རྒྱུགས་ཚ་བར་མ་
དགོངས་ན། དངོས་གནས་སྐུ་ཞབས་གཉིས་དང་ལྕམ་སྐུ་ཞབས་གཉིས་ཀྱང” ཞེས་བཤད་
པ་དང་། དེ་ནས་དོན་མེད་ལ་དམའ་འབེབས་བཟེད་ཡོང་སྙམ་སྟེ་མུ་མཐུད་མ་བཤད་པ་
རེད། སྐུ་ཞབས་བྱེའུས། “ཨ་ཙི། དུས་འདི་འདྲའི་སྐབས་སུ་འཇིག་རྟེན་སྐྱེ་འགྲོ་ཐམས་ཅད་
ཕུ་ནུ་ཡིན་པས་ཚང་མས་ཕན་ཚུན་རོགས་རམ་བྱེད་དགོས་བགྱི་རེད། ཕེབས་ཤོག་དང་། སྐུ་
ཞབས་རྣམ་པ་གཉིས་ཐུགས་འཛེམ་མ་གནང་། ད་དུང་ཐུགས་འཛེམ་གནང་དགོས་དོན་ཅི་
ཡོད། ང་ཚོར་དོ་ནུབ་ཞག་སྡོད་བྱེད་ས་ཞིག་རྙེད་མིན་ཡང་ཤེས་ཁག་པོ་རེད། འགྲོ་སྟངས་
འདི་འདྲ་བྱས་ཏེ་ཕྱིན་ན་སང་ཉིན་ཉིན་གུང་གི་གོང་ལ་ཐོ་ཐེ་གྲོང་རྡལ་ལ་སླེབས་ཐབས་
དང་བྲལ་བ་རེད”ཅེས་བཤད།དེ་ཚོ་ད་དུང་ཐེ་ཚོམ་གྱི་ངང་ལ་གནས་ཤིང་། སུས་ཀྱང“འོ་
ལགས་སོ” ཞེས་འགན་བླངས་ནས་བཤད་ཕོད་བགྱི་མེད་པ་རེད།
རྗེས་སུ་བྷོ་རྗེས་ཁ་ཕྱིར་སློག་ནས་ཅི་བྱ་གཏོལ་མེད་ངང་གནས་པའི་བུ་མོ་རྒྱགས་པ་
དེ་ལ་མཐོ་བས་རྙོབ་ཐབས་དང་བྲལ་བའི་མི་དྲག་བགྲེས་སོང་ཞིག་གི་ཆེ་ཉམས་ཀྱི་ཐོག་
ནས། “འོ་ལགས་སོ། །ལྕམ་སྐུ་ཞབས་ལགས། ང་ཚོས་ཁྱེད་ཀྱི་ཐུགས་འདུན་ལྟར་ཞུས་ཆོག་
42

མགུལ་རྒྱན།
པ” ཞེས་བཤད་ནས་གནད་དོན་ཐག་གཅོད་བྱས།
གོམ་པ་དང་པོ་དེ་སྤོ་ཁག་ཤོས་ཡིན་པ་དང་། ལུ་པི་ཀང་གཙང་པོ[1]སྒྲོལ་ཟིན་པས་
ཐད་ཀར་བཤར་བའི་དཔེ་ལྟར་ཚང་མས་འཛེམ་བག་སྤུ་ཙམ་ཡང་མི་བྱེད་པར་ཟས་གཟེབ་
མ་གང་འཁྱུག་ཙམ་རིང་གཙང་དག་ཟོས་ཟིན་ཞིང་། གཟེབ་མ་དེའི་ནང་དུ་དང་ཐོག་ངང་
པའི་མཆིན་ཤ་རྗེན་པ་དང་། ཅོ་ཀ་རྒྱགས་པའི་ཤ་རྗེན་དང་། ཚགས་ལྕེ་བདུགས་མ་དང་།
ཁེ་ར་སན་གྱི་ལི་དང་། ཆོས་རྗེ་ཟམ་པའི་གྲོང་རྡལ་ནས་ཐོན་པའི་རུ་ཊི་མངར་མོ་དང་། ཏན་
ཞིམ་མངར་མོ་སྙིང་རྗེ་པོ་དང་། ཚུའུ་ཡི་ནང་དུ་སྦངས་པའི་ཧོང་ཀྭ་དང་ཙོང་རིལ་ཕོར་པ་
ལྡག་ལྡག་གང་བཅས་ཡོད་ཅིང་། བུ་མོ་དཀར་རིལ་མ་ཡང་བུད་མེད་གཞན་དང་འདྲ་བར་
སྔོ་ཚོད་བསྙལ་མ་རྗེན་པ་ཟ་དད་ཆེ་ཤོས་རེད།
བུ་མོ་དེའི་ཟས་ཟོས་པས་དེ་དང་སྐད་ཆ་མ་བཤད་ན་མི་འགྲིག་སྟབས་གཏམ་གླེང་
བྱས་པ་དང་། ཐོག་མར་ཚང་མས་འཚེར་སྣང་ཆེན་པོ་བྱེད་ཀྱང་། བུ་མོས་གཏམ་སྨྲ་དུས་
ཚོད་རན་པོ་བྱེད་ཤེས་པས་ན་ཚང་མས་འཚེར་མདོག་བྱེད་བགྱི་མེད་པ་རེད། ལྕམ་སྐུ་
དྷེ•བྷོ་རོ་ཝེལ་དང་ལྕམ་སྐུ་ཁད་རེ•ལཱ་མ་དྷེན་གཉིས་ཀ་འབྲེལ་གཏུག་བྱ་བའི་གུས་སྲོལ་
ལ་གོམས་འདྲིས་ཆེ་བས་གཅིག་ནས་བུ་མོར་བསྟུན་ཐབས་དང་། གཉིས་ནས་གནས་བབ་
མ་འཛོལ་བ་ཇི་ལྟར་བྱེད་དགོས་མིན་ཤེས་བགྱི་ཡོད་ཅིང་། ལྷག་པར་དུ་བྷོ་རྗེའི་ལྕམ་གྱིས་
སྦགས་བཙོག་ལྗན་ལྗིན་གང་རུང་དང་འབྲེལ་གཏུག་བྱེད་པར་མི་འཛེམ་པའི་བསྟུན་
ཐབས་ཞི་ཉམས་ཀྱི་ཐོག་ནས་བུ་མོ་དཀར་རིལ་མར་དམིགས་བསལ་གྱི་དགའ་མདོག་བྱེད།
[1]ལུ་པི་ཀང་གཙང་པོ་ནི། ཨེ་ཋ་ལིའི་བྱང་ངོས་ཀྱི་གཙང་པོ་ཞིག་ཡིན་པ་དེ་གནའ་དུས་སུ་རོ་མ་དང་
ཀ་ལེ་ཡའི་ས་མཚམས་གཙང་པོ་རེད། རོ་མའི་བདེ་འཇགས་འགན་བསྲུངས་ཐུབ་ཕྱིར།རོ་མའི་གྲོས་
ཚོགས་ཁང་གིས་མི་སུ་འདྲ་ཞིག་གིས་ཀྱང་དམག་མི་གཅིག་ཙམ་འཁྲིད་ནས་གཙང་པོ་བརྒལ་ཏེ་རོ་
མའི་ཕྱོགས་སུ་ཡོང་ན་ཡང་དེ་ཉིད་སྡིག་ཉེས་ལ་བརྩི་རྒྱུ་ཁྱབ་བསྒྲགས་བྱས་ཡོད། རྗེས་སུ་གད་སག་
གིས་བཀག་རྒྱར་མ་བརྩིས་པར་དཔུང་དྲངས་ཏེ་གཙང་པོ་བརྒལ་ནས་རོ་མའི་སྲིད་དབང་མགོ་རྟིང་
སློག་པ་རེད།
43

འཛམ་གླིང་རྩོམ་རིག་གྲགས་ཅན་བོད་འགྱུར་དཔེ་ཚོགས།
འོན་ཏེ་ཤ་རྒྱས་པའི་ལྕམ་སྐུ་བྱེའུས་དམག་སྲིད་ཉེན་རྟོག་པ་དང་འདྲ་བར་སྔར་བཞིན་དེ
ལྟར་བཙན་གནོད་མི་ཆོག་པར་སྣང་ཞིང་། མོས་བཤད་པ་ཉུང་ལ་ཟ་བ་མང་།
དེ་ཚོས་དམག་འཁྲུག་གི་སྐོར་གླེང་བ་དེ་ནི་རང་ཤུགས་ཀྱི་བྱ་བ་ཞིག་རེད། དེ་ཚོས་
བོ་རོ་ཤེའི་དམག་མིའི་གདུག་རྩུབ་ཀྱི་བྱ་སྤྱོད་དང་ཧྥ་རན་སི་པའི་དཔའ་བོའི་མཛད་རྗེས་
མང་པོ་གླེང་བ་དང་། མི་དེ་ཚོ་རང་ཉིད་བྲོས་བྱོལ་དུ་འགྲོ་བགྱི་ཡོད་ཀྱང་། གཞན་གྱི་དཔའ་
མཛངས་རྟུལ་ཕོད་ཀྱི་སྙིང་སྟོབས་ལ་ལྷག་བསམ་དག་པས་ཡི་རངས་ཞུ་བར་བྱེད། དེ་ནས་
གང་མགྱོགས་མི་སོ་སོའི་མྱོང་བ་གླེང་བ་དང་། བུ་མོ་དཀར་རིལ་མས་རུ་ཨེན་ནས་ཇི་ལྟར་
གྱེས་ལུགས་ཀྱི་གནས་ཚུལ་དག་དེ་ཚོར་བཤད། བུ་མོ་དེའི་ཁོང་ཁྲོ་ནི་དངོས་འབྲེལ་ཡིན་
ཞིང་སྐད་ཆ་ཡང་ཧ་ཅང་ངར་པོ་དེ་འདྲ་ཡོད། བུ་མོ་དེས་སྨྲས་པ། “དང་པོ་བྱས་ན་ང་རང་
སྡོད་ཐུབ་བགྱི་རེད་བསམས་བྱུང་། ངའི་ཁྱིམ་དུ་ཟས་མང་པོ་བསགས་ཡོད། དམག་མི་ཁ་
ཤས་གསོ་རྒྱུ་དེ་ཕ་ཡུལ་རྒྱབ་ཏུ་བསྐྱུར་ནས་གང་བྱུང་དུ་བྲོས་ནས་འགྲོ་བ་ལས་ཡག་བགྱི་
རེད་བསམས་བྱུང་། འོན་ཏེ་བོ་རོ་ཤེའི་དམག་མི་དེ་ཚོ་ངས་དངོས་སུ་མཐོང་དུས་ང་ནི་ཁོང་
ཁྲོས་གྲོད་ཁོག་འབར་གྲབས་བྱེད་བགྱི་འདུག་ལགས། ང་ནི་ངོ་ཚའི་གནོང་གིས་ཉིན་གང་
ངུས་ནས་བསྡད་པ་ཡིན། གལ་སྲིད་ང་ཕོ་ཁྱོ་ག་ཞིག་ཡིན་ན་བྱེད་ཧ་ཅང་བདེ་པོ་རེད། ངས་
ང་རའི་ཤེལ་ཁྲའི་ནང་ནས་ལྕགས་རྨོག་རྩེ་རྣོ་པོ་གྱོན་པའི་མི་ཕག་རྒན་རྒྱགས་པ་དང་འདྲ་
བ་དེ་ཚོར་ལྟ་དུས། ངས་དེ་ཚོའི་མགོ་ལ་ཁང་པའི་ནང་གི་ཁྱིམ་ཆས་འཕེན་སྙིང་ཤིན་ཏུ
འདོད་ཀྱང་། ཁོལ་མོས་ངའི་ལག་པ་དམ་པོར་འཇུས་ཏེ་འཕེན་དུ་བཅུག་མ་བྱུང་། རྗེས་
སུ་དེ་ཚོ་ངའི་ཁྱིམ་ནང་བཅའ་སྡོད་བྱས་སོང་། ངས་མཆོངས་ནས་ངའི་ཕྱི་སྒོར་འཛུལ་
ཡོང་མཁན་དང་པོ་དེ་སྐེ་བཙིར་བཏང་བ་ཡིན། མི་དེ་ཚོ་སྐེ་བཙིར་བཏང་ནས་གསོད་པར་
གཞན་ལས་ཁག་པ་ཡོད་ས་མ་རེད། དེ་ཚོས་ངའི་སྐྲ་ནས་མ་འཐེན་ན་ངས་མི་དེ་བདེ་བ་
ཅན་གྱི་ཞིང་དུ་བསྐྱལ་ཚར་བ་ཡོད། དེ་ལྟར་ང་གབ་སྡོད་བྱས་ནས་གོ་སྐབས་བྱུང་མ་ཉིད་
44

མགུལ་རྒྱན།
ལ་ཁྱིམ་དང་ཁ་འབྲལ་དགོས་བྱུང་རྐྱེན་ཤིང་རྟ་འདིའི་ནང་སླེབས་སོང་།”
ཚང་མས་བུ་མོ་དེ་ལ་བསྔགས་བརྗོད་ཆེན་པོ་བྱས། དེའི་ལམ་རོགས་དེ་ཚོས་དེ་ནང་
བཞིན་བློ་ཐག་ཆོད་པོ་དང་བློ་ཁོག་ཆེན་པོ་དེ་འདྲ་བྱས་མེད་པས་དེ་ཚོའི་མིག་ནང་བུ་མོ་
དེ་དེ་བས་གཙིགས་ཆེ་རུ་ཕྱིན། ཁོར་ཎེ་ཏད་ཀྱིས་འཛུམ་བཞིན་དུ་དེའི་གཏམ་ཆ་ཚང་
ཉན་ཞིང་། མི་དེའི་འཛུམ་མདངས་དེ་ནི་ཡེ་ཤུའི་ཆོས་སྤེལ་མཁན་གྱི་གདོང་ལ་རྒྱུན་དུ་
མཐོང་རྒྱུ་ཡོད་པའི་བསྔགས་བརྗོད་མཚོན་པ་དང་ཡག་ཡག་བྱེད་པའི་འཛུམ་མདངས་དེ་
རིགས་ཡིན་པ་དང་། ལྷག་བསམ་དག་པའི་དད་ལྡན་པ་ཞིག་གིས་དཀོན་མཆོག་ལ་བསྟོད་
པ་འབུལ་སྐབས་ཆོས་མཛད་ཅིག་གི་གདོང་ལ་རྣམ་འགྱུར་དེ་ལས་ལྷག་པ་སྟོན་རྒྱུ་མེད་
དེ། ཆོས་ལུགས་ནི་ལྭ་བ་རིང་པོ་གྱོན་པའི་ཆོས་འཆད་མཁན་དེ་ཚོའི་ཆེད་ཚོང་དངོས་པོ་
ཡིན་པ་དེ་བཞིན་དུ། རྒྱལ་གཅེས་ནི་ཁ་སྤུ་རིང་པོ་བཞག་པའི་དམངས་གཙོ་བ་དེ་ཚོས་
སྒེར་བདག་འཚོང་གཉེར་བྱེད་པའི་ཆེད་འཚོང་ཚོང་ཟོག་ཡིན་པས་སོ། །མཐའ་མར་མི་
དེས་གཏམ་སྨྲས་པ་དང་། གཞུང་ལུགས་སྟོང་བཤད་ཀྱི་ཁ་ཕོ་ཆེ་བ་མ་ཟད། ཉིན་ལྟར་རྩིག་
ལྡེབས་སུ་སྦྱར་བའི་བསྒྲགས་གཏམ་གྱི་ནང་ནས་སྙིང་སྟོབས་འཕེལ་ཞིང་དཔའ་ངར་རྒྱས་
པའི་བརྗོད་པ་མང་དག་ཅིག་སྤྱད་ཅིང་། མཇུག་ཏུ་མི་དེས་གཏམ་བཤད་དུམ་བུ་གཅིག་
དངོས་འབྲེལ་སྤོས་ཡོང་སྟེ “ཁྲམ་པ་པཱ་ཏན་ཀེ” Uཞེས་བྱ་བ་དེ་ལ་ཁ་རྡུང་ཚ་ཐག་ཆོད་
བཏང་བ་རེད།
འོན་ཏེ་བུ་མོ་དཀར་རིལ་མ་ནི་གོང་མ་ནེ་ཕོ་ལུན་ལ་དད་གུས་ཆེ་བས་གློ་བུར་ཁོང་ཁྲོ་
ཆེན་པོ་ལངས་ནས། གདོང་ནི་རི་སྐྱེས་ཀྱི་སེའུ་ལྟར་དམར་པོར་གྱུར་པ་དང་། སྐད་ཆ་ཡང་
[1] ཁྲམ་པ་པཱ་ཏན་ཀེ་ཞེས་པ་ནི། ནེ་ཕོ་ལུན་རྒྱལ་ཐོག་གསུམ་པར་ཟུར་ཟ་དང་བཅས་ནས་བཏགས་
པའི་མིང་འདོགས་ཡིན་ཏེ། དེས་དེ་སྔ་ཆབ་སྲིད་ཉེན་མཆོངས་ཤིག་བྱས་རྗེས་པཱ་ཏན་ཀེ་ཞེས་པར་མིང་
བསྒྱུར་མྱོང་བའོ།།
45

འཛམ་གླིང་རྩོམ་རིག་གྲགས་ཅན་བོད་འགྱུར་དཔེ་ཚོགས།
སྒྲ་དག་པོ་བཤད་མི་ཐུབ། “མི་ཁྱོད་ཚོའི་གྲས་ཨང་། ཁྱོད་རང་ཚོས་ཁོང་གི་སྲིད་ཁྲིའི་སྟེང
དུ་བསྡད་ནས་ཚོད་ལྟ་ཞིག་བྱས་ན་འགྲིག་བགྱི་རེད། དེ་དུས་ག་འདྲ་ཡོང་མིན་སུ་ཡིས་
ཤེས། མི་དེ་ཁྱོད་རང་ཚོས་བཙོངས་པ་རེད། གལ་སྲིད་ཕོ་ཧྲེང་བ་ཁྱོད་ཚོ་ཁྲི་ལ་འཁོད་ནས་
ཧྥ་རན་སི་བསྐྱངས་པ་ཡིན་ན། ང་ནི་ཧྥ་རན་སི་དང་བྲལ་ཏེ་ཐག་རིང་པོའི་སར་འགྲོ་དགོས
རྒྱུ་རེད” ཅེས་བུ་མོས་བཤད། ཁོར་ཎེ་ཏད་ཧ་ཅང་ལྷིང་པོར་གནས་ཤིང་། གདོང་ལས་ད་
དུང་མཐོང་ཆུང་དང་། རང་ཉིད་གཞན་ལས་རིམ་པ་གཅིག་གིས་མཐོ་བ་ཡོད་མདོག་གི་
འཛུམ་མདངས་ཕྲ་མོ་ཞིག་མངོན། ཚང་མའི་ཡིད་ལ་ངན་སྨྲས་ཀྱི་ཚིག་རྩུབ་ཐོས་གྲབས་
འདུག་སྙམ་དུས་བྷོ་རྗེས་དཔའ་ངར་ཆེར་སྐྱེད་ངང་ཐོན་ཡོང་སྟེ། དབང་གྲགས་མི་སྣའི་ཁ་
ཕོའི་ཐོག་ནས་ལྷག་བསམ་དག་པའི་བསམ་འཆར་མཐའ་དག་ལ་བརྩི་བཀུར་ཐོབ་དགོས་
ལུགས་བཤད་པས། བདེན་པའི་ཆེད་དུ་ཁོང་ཁྲོས་འགྱེལ་གྲབས་བྱེད་པའི་བུ་མོ་དེའི་ཁྲོ་བ་
ཞི་ཐུབ་ཙམ་བྱུང་བ་རེད། འོན་ཏེ་གནས་བབ་མཐོ་བའི་མི་དྲག་ཐམས་ཅད་ཀྱིས་བྱེད་པ་
ལྟར་བྷོ་རྗེའི་ལྕམ་དང་སྲིང་བལ་འཁེལ་འཐག་བཟོ་གྲྭའི་བདག་པོ་དེའི་ལྕམ་སྐུ་ཞབས་ཀྱི་
སེམས་ནང་དང་པོ་ནས་སྤྱི་མཐུན་རྒྱལ་ཁབ་ལ་འཁོན་སེམས་ཡ་མ་གཟུགས་ཤིག་འཆང་
བ་མ་ཟད། བག་མེད་རྒྱས་སྤྲོས་ཀྱི་ཐད་ལ་དང་དོད་བྱེད་མཁན་སྲིད་དབང་སྒེར་གཅོད་ཀྱི་
སྲིད་གཞུང་མཐའ་དག་ལ་སྨོན་སེམས་ཤིག་ལྷན་སྐྱེས་སུ་མངའ་བས་ན། སྨད་འཚོང་མ་དེ་
ལ་གཅེས་པར་འོས་པའི་དགེ་མཚན་མང་པོ་ཡོད་པ་རང་བཞིན་གྱིས་ཚོར་བ་སྟེ། བུ་མོ་དེ་
དེ་ལྟར་བག་ཡོད་སྒམ་ནན་དང་ལྡན་པ་ནི་སྐྱེ་འགྲོའི་བརྩི་འཇོག་ཡིད་སྨོན་ཐོབ་པར་འོས་
པ་དང་། བུ་མོ་དེ་དང་དེ་ཚོའི་གདུང་སེམས་ཀྱང་འདྲ་པོ་དེ་འདྲ་ཡོད་པ་ཚོར་བ་རེད།
ཟས་གཟེབ་མ་གང་ཟོས་ཚར་བ་རེད། མི་བཅུས་ཟས་གཟེབ་མ་གང་ཟ་དུས་ངལ་བ་སྤུ་
ཙམ་མེད་པར་གཙང་དག་བཟོས་པ་དང་། ཚང་མའི་ཡིད་ལ་གཟེབ་མ་དེ་དེ་ལས་ཆེ་ཙམ་
མེད་པར་ད་དུང་འགྱོད་པ་སྐྱེས། ཟས་ཟོས་རྗེས་གཏམ་གླེང་ཡང་ཅུང་ཉུང་དུ་ཕྱིན་ཀྱང་ད་
46

མགུལ་རྒྱན།
དུང་རེ་ཞིག་རྒྱུན་མཐུད་པ་རེད།
མཚན་མོ་ཟིན་ཏེ་མུན་པ་རིམ་བཞིན་ནག་ཏུ་འགྲོ་བ་དང་། ཟོས་པའི་ཟས་བཞུ་མུས་
སྐབས་ཀྱི་སྐྱེ་བོས་གྲང་ངད་ཚོར་ཇེ་སྐྱེན་དུ་འགྲོ་ཞིང་། བུ་མོ་དཀར་རིལ་མའི་ལུས་པོ་
རྒྱགས་པ་ཡོད་ཀྱང་འཁྱག་འདར་ལིང་ལིང་ཤོར་བ་རེད། ལྕམ་སྐུ་དྷེ•བྷོ་རོ་ཝེལ་གྱིས་རྐང་
བསྲོའི་མེ་ཕོར་བུ་མོར་གཡར་འདོད་པ་དང་། བུ་མོ་དཀར་རིལ་མ་རྐང་པ་འཁྱག་ནས་
རེངས་གྲབས་བྱེད་པས་ལམ་སེང་བླངས་པ་རེད། ལྕམ་སྐུ་ཁད་རེ•ལཱ་མ་དྷེན་དང་ལྕམ་སྐུ་
བྱེའུས་ཀྱང་རང་སོ་སོའི་རྐང་བསྲོའི་མེ་ཕོར་བཙུན་མ་གཉིས་ལ་སྤྲད།
ཤིང་རྟ་བས་ཤིང་རྟའི་བཞུ་མར་སྤར་བ་དང་། རབ་ཏུ་འཚེར་བའི་བཞུ་འོད་ཀྱིས་རྔུལ་
ཆུ་ཁྲོམ་ཁྲོམ་བྱེད་པའི་རྟ་ཡི་འཕོངས་ཤའི་སྟེང་གི་རླངས་པ་གསལ་བ་དང་ཆབས་ཅིག་ཏུ་
ལམ་ཆེན་གཡས་གཡོན་གྱི་ཁ་བ་གསལ་བ་དེ་དག་བཞུ་འོད་ཆེམ་ཆེམ་དུ་འཁྱུག་པའི་འོག་
ཏུ་ལང་ལིང་ངང་རྒྱབ་ཕྱོགས་སུ་འཕུར་བ་ལྟར་སྣང་།
ཤིང་རྟའི་ནང་དུ་ཅི་ཡང་མི་རིག་མོད། བུ་མོ་དཀར་རིལ་མ་དང་ཁོར་ཎེ་ཏད་ཀྱི་དབར་
ལ་གློ་བུར་དུ་བྱ་སྤྱོད་ཅིག་ཐོན། མི་ཁ་སྤུ་རིང་པོ་ཅན་དེས་བྲེལ་འཚུབ་ངང་ཕྱོགས་གཅིག་
ལ་ནག་ཡུག་བྱེད་སྒྲ་ཞིག མུན་ནག་གི་ཁྲོད་དུ་མྱུལ་བཞིན་པའི་སྐུ་ཞབས་བྱེའུའི་མིག་
གཉིས་ཀྱིས་རིག་པ་དེ་ནི་སྒྲ་མེད་པའི་ཁུ་ཚུར་ལྗིད་ཏིག་ཏིག་ཅིག་འཕོག་པ་དང་འདྲའོ། །
ལམ་ཆེན་གྱི་མདུན་དུ་འོད་ཕྲ་མོ་ཐར་ཐོར་ཐོན་པ་དང་ཐོ་ཐེ་གྲོང་རྡལ་ལ་འབྱོར་བ་
རེད། ཆུ་ཚོད་བཅུ་གཉིས་ཏག་ཏག་ཕྱིན་པའི་སྟེང་དུ་རྟ་ལ་ཡུག་པོ་ཟ་རུ་འཇུག་ཆེད་དང་
དབུགས་ངལ་གསོ་ཕྱིར་ཤིང་རྟ་ཐེངས་བཞི་བཀག་པའི་ཆུ་ཚོད་གཉིས་བསྣན་པས་ཆུ་ཚོད་
བཅུ་བཞི་ཟིན་པ་དང་། ཤིང་རྟ་གྲོང་རྡལ་གྱི་ནང་དུ་འཛུལ་ཏེ་ཚོང་དོན་འགྲུལ་ཁང་གི་
མདུན་དུ་བཀག་པ་རེད།
ཤིང་རྟའི་སྒོ་ཕྱེ་བ་དང་གོ་མྱོང་མྱོང་གི་སྒྲ་ཞིག་ཐོས་པས་འགྲུལ་པ་ཚང་མ་རང་དབང་
47

འཛམ་གླིང་རྩོམ་རིག་གྲགས་ཅན་བོད་འགྱུར་དཔེ་ཚོགས།
མེད་པར་ཧང་སངས་ཤིང་། དེ་ཚོས་ཐོས་པ་ནི་གློ་གྲིའི་ཀོ་ཤུབས་ས་ལ་རེག་པའི་སྒྲ་ཞིག་ཡིན་
པ་དང་།དེ་མ་ཐག་ཏུ་འཇར་མན་པས་སྐད་ཤུགས་ཆེན་པོས་འབོད་པའི་སྒྲ་ཐོས་པ་རེད།
ཤིང་རྟ་བཀག་ནས་མི་འགུལ་ཡང་ཕྱི་རུ་ཐོན་ན་དམར་གསོད་གཏོང་རྒྱུ་ཡིན་པ་སྔོན་
དཔག་ཐུབ་པ་བཞིན་དུ་འབབ་མཁན་གཅིག་ཀྱང་མ་བྱུང་བ་རེད། དེ་དུས་ཤིང་རྟ་བས་
ལག་པར་ཤིང་རྟའི་བཞུ་མར་ཞིག་འཁྱེར་ནས་ཡོང་བ་དང་། བཞུ་འོད་ཤིང་རྟའི་ཡང་སྦུག་
བར་འཕྲོས་ནས་དངངས་འཚབ་ཚད་མེད་ལངས་ཤིང་སྐྲག་ནས་ཁ་ཡང་གདངས་ལ་མིག་
ཀྱང་ཆེ་བར་བགྲད་པའི་གདོང་སྟར་པ་གཉིས་གསལ་བ་རེད། ཤིང་རྟ་བའི་འཁྲིས་སུ་བཞུ་
འོད་ཀྱི་ཁྲོད་ན་འཇར་མན་གྱི་དམག་དཔོན་གཞོན་ནུ་གཟུགས་རིང་ཞིག་ལངས་ནས་
བསྡད་ཡོད་པ་དེའི་ལུས་པོ་ཆེས་ཕྲ་ཞིང་རིང་ལ་མགོ་སྐྱེས་སེར་བ་དེ་ནི་བྲང་འབྱར་འོག་
འཇུག་གི་ནང་དུ་བུད་མེད་ཀྱི་ལུས་པོ་བཏུམས་པ་བཞིན་དུ་ལུས་སྟོད་དམག་ཆས་ཀྱི་ནང་
དུ་དམ་པོར་བཏུམས་ནས་ཡོད། དེས་རས་བསེའི་སྒྲིབ་འདབ་ཡོད་པའི་དམག་ཞྭ་རྩེ་ལེབ་
ཟུར་གྱོན་བརྒྱབ་པས། དེ་དབྱིན་ཇིའི་རྒྱལ་ཁབ་ཀྱི་འགྲུལ་ཁང་ནང་གི་སྣེ་མོ་བ་དང་འདྲ་བ་
དང་། ཁ་སྤུ་ཧ་ཅང་རིང་པོ་ཚོམ་བུ་གཉིས་ཀྱི་རྐང་རེ་རེ་བཞིན་འདྲོང་པོར་གཡས་གཡོན་
ལ་འགྲེངས་པ་ཇེ་ཉུང་དུ་ཕྱིན་ནས་སྣེ་རྩེར་སླེབས་དུས་སེར་པོ་རྐང་རེ་ལས་ལྷག་མེད་པ་
དེའི་རྩེ་མོ་ཚོད་མེད་སྐྱེ་བཞིན་ཡོད་པ་དང་གཉིས་སུ་མེད། ཁ་སྤུ་ཚོམ་བུ་དེ་གཉིས་ཤིན་ཏུ་
ལྕི་བ་ལྟར་ཁ་ཡི་ཟུར་དུ་ཐུར་ལ་དུད་པས་གདོང་ཡང་མར་འཐེན་པ་དང་མཚུངས་ལ། མཆུ་
ནི་སྣེ་གཉིས་མར་ཕྱོགས་པའི་གཞུ་ཐིག་གཅིག་ལ་གྱུར་ནས་འདུག
ས་ཨལ་ས་སི་པས']བཤད་པའི་ཧྥ་རན་སིའི་སྐད་རེངས་རེངས་པོ་ཞིག་གི་ཐོག་
ནས། “སྐུ་ཞབས་ཚོ་དང་ལྕམ་སྐུ་ཞབས་ལྷན་རྒྱས། ཁྱོད་ཚོ་ད་དུང་མར་འབབ་བགྱི་མིན་
[1] ཨལ་ས་སི་པ་ཞེས་པའི་ཨལ་ས་སི་ནི་ཧྥ་རན་སིའི་ནུབ་བྱང་རྒྱུད་དུ་ཡོད་པ་དང་། ཡུལ་དེའི་ཧྥ་
རན་སི་པའི་སྐད་ཀྱི་ནང་དུ་འཇར་མན་གྱི་སྐད་གདངས་མང་ཙམ་འདྲེས་ཡོད་པའོ།།
48

མགུལ་རྒྱན།
ནམ” ཞེས་སྨྲས་ནས་འགྲུལ་པ་ཚོར་འབབ་དགོས་པའི་བཀའ་བཏང་བ་རེད།
བཙུན་མ་གཉིས་ཀྱིས་བཀའ་བཀོད་དང་ལེན་ཞུས། དེ་གཉིས་ནི་ཐམས་ཅད་བཀའ་
གསུང་ཅི་བསྒྲུབ་ཞུ་རྒྱུར་གོམས་པའི་བུད་མེད་དྲི་བྲལ་དྭངས་གཙང་ཡིན་པས་ཁ་ལ་ཧ་ཅང་
ཉན་པོ་ཡོད། བྷོ་རྗེ་དང་དེའི་ལྕམ་ཡང་བབས་པ་དང་། དེའི་རྗེས་སུ་སྲིང་བལ་འཁེལ་འཐག་
བཟོ་གྲྭའི་བདག་པོ་དང་དེའི་ཆུང་མ་འབྲངས་ཤིང་།དེ་ནས་སྐུ་ཞབས་བྱེའུ་དང་དེས་རྒྱབ་ནས་
འབུད་འདེད་བཏང་སྟེ་ཐོན་ཡོང་མཁན་དེའི་བཟའ་མོ་གཟུགས་རིང་དེ་ཡིན་པ་དང་། ཁོས་
རྐང་པ་ས་ལ་རེག་མ་ཉིད་དུ་དམག་དཔོན་དེ་ལ “སྐུ་ཞབས་སྐུ་ཁམས་བཟང” ཞེས་བཤད་པ་
དེ་ནི་གུས་ལུགས་ཀྱིས་མ་ཡིན་པར་དོགས་ཟོན་གྱིས་བྱས་པ་ཞིག་གོ།དབང་དང་སྟོབས་ཀྱིས་
ཕྱུག་པའི་སྐྱེ་བོ་དེ་ཚོ་ཁེངས་དྲེགས་ཧམ་ཤེད་ཆེ་བ་ནི་ཆོས་ཉིད་ཡིན་པ་ལྟར་ཕ་རོལ་པོ་ཡང་
དེ་ལས་མ་འདས་པས་དེ་ལ་ལྟ་ཙམ་ལས་ཁ་ཡ་མ་བྱས་པ་རེད།
ཁོར་ཎེ་ཏད་དང་བུ་མོ་དཀར་རིལ་མ་གཉིས་ཤིང་རྟའི་སྒོ་ཁ་ན་གནས་ཀྱང་མཇུག་
ཤོས་སུ་བབས་པ་དང་། དགྲ་བོའི་མདུན་དུ་དེ་གཉིས་ཀྱིས་བསྒམ་བརླིང་དང་སྤོབས་ཉམས་
ངོམས། བུ་མོ་རྒྱགས་པ་དེས་རང་སེམས་གནོན་ཅི་ཐུབ་བྱེད་པ་དང་། དམངས་གཙོ་བ་དེས་
ལག་པས་སོ་སོའི་ཁ་སྤུ་ཁམ་སེར་དེ་འཕུར་འཕུར་བར་མེད་གཏོང་བཞིན་དུ་ལག་པ་ཅུང་
འདར་བས་སྐྱོ་གར་གྱི་ཉམས་དང་ལྡན། དེ་གཉིས་ཀྱི་དམིགས་ཡུལ་ནི་རང་ཉིད་ཀྱི་ལ་རྒྱ་
བསྲུང་རྒྱུ་དེ་ཡིན་པ་དང་། གནས་བབ་དེ་འདྲར་མི་ངོ་རེ་བཞིན་གྱིས་རང་གི་མེས་རྒྱལ་
གྱི་ཚབ་བྱེད་པ་དེ་གཉིས་ཀྱིས་ཤེས་བགྱི་ཡོད་ཅིང་། ལམ་རོགས་དེ་ཚོའི་ཅི་གསུང་བཀའ་
སྒྲུབ་ཞུ་བའི་རྣམ་འགྱུར་མཐོང་དུས་དེ་གཉིས་ཀའི་སེམས་ལ་མ་དགའ་བ་སྐྱེས། བུ་མོ་དེས་
རང་གི་ལ་རྒྱ་བུད་མེད་ཚུལ་ལྡན་དེ་ཚོ་ལས་ཆེ་བ་ཡོད་པ་མངོན་ཅི་ཐུབ་བྱས་པ་དང་། ཁོས་
ནི་རང་དཔེ་གཞན་སྟོན་བྱེད་དགོས་ངེས་རེད་སྙམ་པས་ན། རྣམ་འགྱུར་ཧྲིལ་པོའི་ནང་དུ
དེ་སྔ་ལམ་ཆེན་གྱི་སྟེང་དུ་དོང་རྙི་འདྲུ་བ་དང་། ས་ཤུར་འདྲུ་སྐབས་ནས་མགོ་ཚུགས་པའི་
49

འཛམ་གླིང་རྩོམ་རིག་གྲགས་ཅན་བོད་འགྱུར་དཔེ་ཚོགས།
དགྲ་ཟོན་ལས་འགན་མུ་མཐུད་དེ་སྒྲུབ་བཞིན་ཡོད་ཚུལ་མངོན་པར་བྱས།
དེ་ཚོས་འགྲུལ་ཁང་གི་གུ་ཡངས་པའི་གསོལ་ཐབ་ཀྱི་ནང་དུ་ཕྱིན་ནས་འཇར་མན་གྱི་
དམག་དཔོན་དེའི་བཀའ་བཀོད་ལྟར་དམག་སྤྱི་ཆེན་མོས་མཆན་བཀོད་པའི་ས་མཚམས་
སྒྲོལ་འཐུས་ཆོག་པའི་ལག་ཁྱེར་ཞིབ་བཤེར་སྤྱན་འབུལ་ཞུས་ཤིང་། མི་རེ་རེ་བཞིན་གྱི་རུས་
མིང་དང་། ངོ་རིས་དང་། ལས་རིགས་བཅས་ལག་ཁྱེར་གྱི་སྟེང་དུ་གསལ་གསལ་ཐིང་ཐིང་
བཀོད་ཡོད་པས། འཇར་མན་པ་དེས་ལག་ཁྱེར་ལ་ལྟ་གིན་དང་། མི་ངོ་མར་ལྟ་གིན་དེ་དག་
ལ་ཞིབ་པར་ཡུན་རིང་བལྟས་རྗེས་གློ་བུར “འགྲིག་སོང” ཞེས་བཤད་དེ་ཕྱིན་པ་རེད།
ཚང་མའི་སེམས་པ་ལྷོད་ཤིག་བྱས་པ་དང་། ལྟོ་བ་ད་དུང་ལྟོགས་བགྱི་ཡོད་པས་འགྲུལ་
ཁང་ལ་དགོང་ཟས་གྲ་སྒྲིག་གྱིས་ཤིག་སྨྲས། དགོང་ཟས་གྲ་སྒྲིག་བྱེད་པར་མ་མཐར་ཡང་ཆུ་
ཚོད་ཕྱེད་ཀ་དགོས་པས་ན། ཞབས་ཞུ་མ་གཉིས་ཀྱིས་དེ་གར་བྲེལ་བ་འཚུབ་འཚུབ་བྱེད་
ཤུལ་རིང་དེ་ཚོ་སོ་སོའི་ཉལ་ཁང་ལ་བལྟ་བར་ཕྱིན། དེ་ཚོའི་ཉལ་ཁང་ཚང་མ་ཁྱམས་རིང་
གཅིག་ནང་རུབ་འདུས་བྱས་ཡོད་པ་དང་། ཁྱམས་རིང་གི་སྦུག་སྣེ་ན་ཤེལ་གྱི་སྒོ་ཞིག་ཡོད་
པའི་སྟེང་དུ་ཨང་རྟགས་བརྒྱ་པ"ཞེས་བྲིས་འདུག
མཐའ་མ་མར་བསྡད་ནས་ཟས་ཟ་རྩིས་བྱེད་དུས་འགྲུལ་ཁང་གི་སྦྱིན་བདག་ཡོང་། མི་
དེ་ནི་དེ་སྔ་རྟ་ཚོང་རྒྱག་མཁན་རེད། དེ་ནི་དབུགས་འཚང་བའི་ནད་ཡོད་མཁན་རྒྱགས་
པ་ཞིག་ཡིན་པ་དེའི་མིད་པའི་ནང་ནས་ཤུ་སྒྲ་དང་། ཧུ་ལུ་ཧུ་ལུའི་སྒྲ་དང་། ལུད་པ་ལུ་བའི་
སྒྲ་བཅས་ཆད་མེད་གྲགས་པ་དང་། དེའི་རུས་མིང་ནི་ཧྥོ་ལེན་ཝེ་རེད། དེས “གཞོན་ནུ་མ་
དབྱི་ལི་ས་པད-རོ་སད་ཅེས་པ་སུ་རེད” ཅེས་དྲིས།
བུ་མོ་དཀར་རིལ་མ་རང་དབང་མེད་པར་འདྲོགས་པ་དང་། ཁ་ཕྱིར་སློག་སྟེ “གུས་མོ་
ཡིན” ཞེས་ལན་བཏབ།
[1]ཨང་རྟགས་བརྒྱ་པ་ཞེས་པ་ནི།གསང་སྤྱོད་ཀྱི་གབ་མིང་ངོ་།།
50

མགུལ་རྒྱན།
“སྲས་མོ་སྐུ་ཞབས་ལགས། བོ་རོ་ཤེའི་དམག་དཔོན་གྱིས་ཁྱེད་དང་ལམ་སེང་བཀའ་
མོལ་ཞུ་དགོས་ཡོད་ཟེར་གྱིས།"
“ང་དང་ལགས།”
“འོ་ལགས། གལ་སྲིད་ཁྱེད་རང་གི་མཚན་ལ་གཞོན་ནུ་མ་དབྱི་ལི་ས་པད-རོ་སད་ཞུ
བགྱི་ཡོད་ན།"
བུ་མོ་དེ་སྔོན་ལ་བྱ་དཀའ་བར་གྱུར་པ་དང་། བསམ་བློ་སྐར་ཆ་གཅིག་བཏང་རྗེས་ཐག་
ཆོད་པོས “ང་འཚོལ་བ་ཡིན་བགྱི་རེད་དེ་ང་འགྲོ་བགྱི་མིན” ཞེས་ལན་བཏབ།
བུ་མོ་དེའི་མཐའ་འཁོར་དུ་ཟིང་ལངས་པ་དང་། ཚང་མས་ཁ་མང་ལྕེ་མང་གིས་བཀའ་
དེ་གཏོང་དོན་ཅི་ཡིན་པར་ཞིབ་ཏུ་བརྟགས་ཤིང་། བྷོ་རྗེ་ཚུར་ཡོང་ནས། “ཁྱེད་རང་གིས་དེ་
འདྲ་གནང་ན་འཚམས་པོ་ཡོད་པ་མ་རེད། ལྕམ་སྐུ་ཞབས་ལགས། ཁྱེད་རང་མ་ཕེབས་ན་
རྙོག་དྲ་དེ་བས་ཆེ་བ་ཡོང་ཉེན་ཡོད་པས། ཁྱེད་རང་ལ་གནོད་པ་མ་ཟད་ཁྱེད་ཀྱི་ལམ་རོགས་
ཚོར་ཡང་གནོད་བགྱི་རེད། དབང་ཤུགས་བཙན་ཤོས་ཀྱི་སྐྱེས་བུ་དང་ཐུག་དུས་འགོག་རྒོལ་
ནམ་ཡང་བྱེད་རྒྱུ་ཡོད་པ་མ་རེད། ཁོང་གི་བྱེད་སྟངས་དེ་འདྲར་ཉེན་ཁ་ཡོང་མི་སྲིད། འགྲོ་
ལུགས་ཤིག་བསྒྲུབ་རྒྱུ་བརྗེད་སོང་བ་ཡིན་བགྱི་རེད” ཅེས་བཤད།
བུ་མོས་འཚབ་འཚུབ་དང་ཧོལ་རྒྱུག་དེ་འདྲ་བྱས་ན་རྙོག་དྲ་ཆེན་པོ་ལངས་དོགས་
ཀྱིས་ཚང་མ་སྐྲག་ནས་བྷོ་རྗེར་བཤད་རོགས་བྱས་ཏེ། ཞུ་བ་འཐེན་པ་དང་ཚ་འདེད་བཏང་
ཞིང་། གནས་ལུགས་རྒྱུ་མཚན་མང་དག་བཤད་མཐར་བུ་མོར་གོ་བསྐོན་བློ་འགུགས་བྱེད་
ཐུབ་པ་བྱུང་བ་རེད། བུ་མོས “འོ་ལགས་སོ། །ངས་ཕྱིན་ཆོག་ཀྱང་འདི་ཁྱེད་ཚོ་ཚང་མའི
ཆེད་དུ་རེད་ད” ཞེས་པའི་གཏམ་ཚིག་དེ་འདྲ་ཞིག་སྨྲས།
བྷོ་རྗེའི་ལྕམ་གྱིས་ལམ་སེང་བུ་མོའི་ལག་པ་ནས་འཇུས་ཏེ། “དེས་ན་ང་ཚོ་ཚང་མས་
ཁྱེད་ཀྱི་བཀའ་དྲིན་སེམས་ལ་བཞག་ཡོད” ཅེས་བཤད།
51

འཛམ་གླིང་རྩོམ་རིག་གྲགས་ཅན་བོད་འགྱུར་དཔེ་ཚོགས།
བུ་མོ་ཕྱིན་པ་དང་ཚང་མས་སྔོན་ལ་ཟས་མ་ཟོས་པར་བུ་མོར་བསྒུགས་པ་དང་། མི་རེ་རེ་
བཞིན་གྱི་སེམས་ནང་རང་ཉིད་སྐད་མ་བཏང་བར་ཡིན་ཅིག་མིན་ཅིག་སྤྲོ་ཐུང་ཞིང་གཤིས་
ཀ་གྱོང་བའི་བུ་མོ་དེ་སྐད་གཏོང་དོན་ཅི་སྙམ་འགྱོད་པ་ཕྲན་བུ་སྐྱེས་པ་དང་། ཁ་རོག་ལ་རྒྱུན་
སྤྱོད་ཀྱི་གཏམ་རྙིང་འདྲ་གྲ་སྒྲིག་གིས་རང་ཉིད་བསྐོང་དུས་བཤད་རྒྱུ་ཡོད་པ་བྱས།
འོན་ཏེ་སྐར་མ་བཅུའི་རྗེས་སུ་བུ་མོ་ལོག་ཡོང་བ་དང་། དབུགས་འཚང་བཞིན་གདོང་
དམར་རྐྱང་ཆགས་ཤིང་། ཁོང་ཁྲོ་མེ་ལྟར་འབར་ཏེ་དབུགས་ཆད་གྲབས་ཡོད་པ་བཞིན་
དུ། “འོ་ཙི། ལྟས་ངན་དེ་ཡིན་ན། ལྟས་ངན་དེ་ཡིན་ན” ཞེས་ཁ་ནས་མུག་བཤད་བར་མེད་
རྒྱག་པར་བྱེད།
ཚང་མ་རྒྱུ་རྐྱེན་ཅི་ཡིན་ཤེས་འདོད་ཆེ་རུང་བུ་མོས་ཅི་ཡང་མ་བཤད་ཅིང་། བྷོ་རྗེས་
ཚད་འདྲི་ཐེངས་མང་བྱས་པས་བུ་མོས་ལ་རྒྱ་ཚད་མེད་བཅངས་ནས། “བཤད་བགྱི་མིན།
དེ་ཁྱོད་ཚོ་དང་འབྲེལ་བ་མེད།ངས་བཤད་བགྱི་མིན" ཞེས་ལན་བཏབ།
ཁོག་མ་ཆེན་པོ་ཞིག་གི་མཐའ་འཁོར་དུ་ཚང་མ་འཁོད་པ་དང་། ཁོག་མའི་ནང་ནས་
པད་ཚལ་གྱི་དྲི་ཞིམ་འཐུལ་ཡོང་། དངངས་སྐྲག་ཆེན་པོ་དེ་ལྟར་བྱུང་རུང་ལྟོ་དུས་དེ་ཧ་ཅང་
འཕྲོད་པོ་བྱུང་བ་རེད། ཀུ་ཤུའི་ཨ་རག་ཤིན་ཏུ་ལེགས་པས་སྐུ་ཞབས་བྱེའུ་བཟའ་ཚོ་དང་
བཙུན་མ་གཉིས་ཀྱིས་དངུལ་གྲོན་ཆུང་བྱེད་ཆེད་ཀུ་ཤུའི་ཨ་རག་བཏུངས་པ་དང་། གཞན་
ཚོས་རྒུན་ཆང་བླངས་ཤིང་། ཁོར་ཎེ་ཏད་ཀྱིས་སྦི་རག་བླངས། མི་དེས་སྦི་རག་འཐུང་དུས་
དེ་རང་ལ་ཐུན་མོང་མིན་པའི་འཐུང་སྟངས་ཆ་ཚང་བ་ཞིག་ཡོད་པ་སྟེ། ཁ་ཇི་ལྟར་ཕྱེ་
ལུགས་དང་། སྦི་རག་ལ་ལྦུ་བ་ལངས་སུ་འཇུག་ལུགས། གྷི་ལ་སི་ཡོ་འཁྱོག་ལ་ཐོགས་ནས་
ཞིབ་ལྟ་ཇི་ལྟར་བྱེད་ལུགས་བཅས་གཞན་དང་མི་འདྲ་ཞིང་། མཐའ་མར་ཁོས་བཞུ་མར་
དང་སོ་སོའི་བར་གྷི་ལ་སི་མཐོན་པོར་བཏེགས་ཏེ། ཨ་རག་གི་མདོག་ལ་ལྟ་དཔྱད་ཡག་པོ་
ཐེངས་གཅིག་བྱས་རྗེས་གཞི་ནས་འཐུང་བ་དང་། འཐུང་བའི་ཚེ་ན་ཁོ་རང་བརྩི་དད་ཆེ་
52

མགུལ་རྒྱན།
བའི་སྐྱེམས་དང་མདོག་མཚུངས་པའི་ཁ་སྤུ་རིང་པོ་དེ་ཡང་སེམས་འགུལ་འཐེབས་ནས
འཁྲུག་འཁྲུག་འདར་བ་ལྟར་སྣང་ལ། ཁོའི་འདྲེན་བྱེད་ཟུང་གིས་སྦི་རག་གྷི་ལ་སིར་གསེག་
ལ་སྐད་ཅིག་ཙམ་ཡང་ལྷོད་མེད་ལྟ་བར་བྱེད། ཁོ་འཇིག་རྟེན་འདི་རུ་ཡོང་བའི་ལས་ལས་འགན་
འབའ་ཞིག་ནི་དེ་རང་ཡིན་པ་དེ་ཉིད་ད་ཆ་ཁོས་སྒྲུབ་བཞིན་ཡོད་པ་ལྟར་སྣང་། ཁོའི་བློ་
ཡུལ་དུ་སྦི་རག་སྐྱ་མདོག་དང་གསར་བརྗེ་སྟེ་རླབས་ཆེན་གྱི་བརྩི་དད་དེ་གཉིས་པོ་ཀུན་
ཏུ་མཚུངས་ཤིང་། ཐ་ན་གཅིག་ཏུ་སྒྲིལ་ཆོག་པར་སྣང་བས་ན། ཁོས་འདི་ཡི་བྲོ་བ་ཞིབ་པར་
མྱོང་དུས་གཞན་དེ་རང་ཤུགས་སུ་དྲན་བགྱི་ཡོད་པ་རེད།
སྐུ་ཞབས་ཧྥོ་ལན་ཝེ་དང་ཁོའི་ཆུང་མ་སྒྲོག་ཙེའི་ཟུར་གཞན་ཞིག་ན་ཟས་ཟ་བཞིན་
ཡོད་པ་དང་། མི་དེ་ནི་མེ་འཁོར་གྱི་མགོ་རྙིང་པ་ཞིག་ལྟར་དབུགས་ཧོ་ལོག་ཧོ་ལོག་ཅེས་
འཚང་ཞིང་། བྲང་ཁོག་གི་ནང་དུ་དབུགས་མང་པོ་དེ་འདྲ་རྔུབ་འཐེན་བྱེད་པས་ཟས་ཟ་
གིན་དུ་གཏམ་སྨྲ་ཐུབ་ཐབས་དང་བྲལ། འོན་ཏེ་བུད་མེད་དེ་ཡི་སྐད་ཆར་རྫོགས་རྒྱུ་མེད།
སྔོན་ལ་བོ་རོ་ཤེ་པ་ས་དེར་སླེབས་སྐབས་མོ་ལ་བསམ་ཚུལ་ཅི་བྱུང་ལུགས་གླེང་བ་དང་། དེ་
ནས་དེ་ཚོས་ཅི་བྱས་པ་དང་། ཅི་སྨྲས་པ་གླེང་ཞིང་། དེས་དེ་ཚོར་འཁོན་སེམས་འཆང་དོན་
ནི་དང་ཐོག་དེ་ཚོའི་སྟེང་དུ་དེའི་དངུལ་མི་ཉུང་བ་གཏོང་དགོས་བྱུང་བ་དང་། དེ་མིན་དེའི་
བུ་གཉིས་དམག་དཔུང་གི་ནང་དུ་དམག་རྒྱག་བགྱི་ཡོད་པས་རེད། བུད་མེད་དེ་ཉིད་གནས་
བབ་མཐོ་བའི་ལྕམ་སྐུ་ཞབས་གཅིག་དང་སྐད་ཆ་བཤད་རྒྱུ་བྱུང་བ་དེ་ནི་གཟི་བརྗིད་ཆེན་
པོ་ཡིན་སྣང་འཆར་བས། བྷོ་རྗེའི་ལྕམ་དང་གླེང་མོལ་བྱེད་རྒྱུ་བྱུང་བར་དེ་ཧ་ཅང་དགའ་པོ་
བྱུང་བ་རེད།
རྗེས་སུ་དེས་གང་བྱུང་དུ་གླེང་མི་ཆོག་པའི་བྱ་བ་འགའ་སྐད་ཆུང་ངུས་གླེང་བ་དང་།
དེའི་ཁྱོ་གས “ལྕམ་ཧྥོ་ལན་ཝེ་ལགས། ཁྱེད་རང་ཁ་ཉུང་ཙམ་བྱས་ན་ཡག་བགྱི་རེད” ཅེས་
བཀག་འགོག་ཡང་ཡང་བྱས་རུང་། དེས་སྣང་བར་གཏན་ནས་མ་བཞག་པར་སྔར་བཞིན་མུ་
53

འཛམ་གླིང་རྩོམ་རིག་གྲགས་ཅན་བོད་འགྱུར་དཔེ་ཚོགས།
མཐུད་དེ་འདི་སྐད་ཅེས་སྨྲས།
“རེད་ལགས། ལྕམ་སྐུ་ཞབས། ལྟས་ངན་འདི་ཚོས་ཞོག་ཁོག་དང་ཕག་ཤ་ཁོ་ན་མ་
གཏོགས་གཞན་དག་ཟ་བགྱི་མི་འདུག་ལགས། དེ་ཚོ་གཙང་མདོག་ཁ་པོ་འདུག་མ་དགོངས་
ཤིག་དང་། མི་འདི་ཚོར་གཙང་སྦྲ་ནི་མི་འདུག་ལགས། ངས་བབ་ཅོལ་བཤད་པ་བཟོད་པར་
མཛོད། དེ་ཚོས་བཙོག་གཅིན་ནི་གང་ས་རུ་གཏོང་བགྱི་འདུག་ལགས། སྟབས་ལེགས་ནས་
དེ་ཚོ་དམག་སྦྱོང་བྱེད་ཚུལ་ཁྱེད་ཀྱིས་མ་གཟིགས་པ་རེད། དེ་ཚོས་དམག་སྦྱོང་བྱེད་ཐེངས་
རེར་ཆུ་ཚོད་ཁ་ཤས་དང་ཐ་ན་ཉི་མ་ཁ་ཤས་འགོར་བགྱི་འདུག་ལགས། ཉིན་གང་ས་སྟོང་
དུ་མདུན་ལ་ཕྱིན། རྒྱབ་ལ་ཕྱིན། ཁ་ཕར་སློག་ཚུར་སློག་ཁོ་ན་བྱེད་ཀྱིན་སྡོད་བགྱི་འདུག་
ལགས། གལ་སྲིད་མི་འདི་ཚོ་ས་ཞིང་འདེབས་ལས་བྱེད་པར་བསྐྱོད་པའམ། ཡང་ན་ཕ་ཡུལ་
ལ་ལོག་ནས་ལམ་བཟོ་བར་ཕྱིན་ན་སྡུག་རྒྱུ་ཡོད་མ་རེད་ཨང་། ཡིན་ན་ཡང་དམག་མི་འདི་
ཚོས་བྱེད་བགྱི་མི་འདུག་ལགས། ལྕམ་སྐུ་ཞབས་ལགས།དེ་ཚོས་སུ་ལའང་ཕན་ཐོགས་བགྱི་
མ་རེད། འབངས་མི་སེར་སྙིང་རྗེ་རྒྱུ་ཚོས་དེ་ཚོ་གསོ་བ་ནི་དེ་ཚོ་གང་ཡང་སྦྱོང་མི་དགོས་
པར་མི་འབོར་ཆེན་གསོད་ཤེས་པའི་ཆེད་དུ་རེད། རེད་ལགས།གུས་མོ་ལྟ་བུར་ཆ་བཞག་ན་
སློབ་གསོ་ཐེབས་མྱོང་མེད་པའི་རྒན་མོ་ཞིག་རེད། ཡིན་ན་ཡང་དེ་ཚོ་ཞོགས་པ་ནས་དགོང་
མོ་བར་ཕར་འགྲོ་ཚུར་འགྲོ་ཁོ་ན་བྱས་ནས་ཚང་མ་འ་ཆད་འུ་ཐུག་ལ་གྱུར་པ་མཐོང་དུས།
ངའི་སེམས་ནང་རང་ཤུགས་སུ་མི་ལ་ལས་དངོས་པོ་མང་པོ་དེ་འདྲ་གསར་གཏོད་བྱེད་པ་ནི་
མི་ལ་ཕན་ཕྱིར་མ་ཡིན་པ་དེ་འོས་པ་ཞིག་ཨེ་ཡིན་སྙམ་བགྱི་འདུག་ལགས། བོ་རོ་ཤེ་པའམ།
དབྱིན་ཇི་བའམ། ཕོ་ལན་ཊི་པའམ། ཧྥ་རན་སི་པ་བཅས་སུ་བསད་རུང་མི་གསོད་པ་ནི་མ་
རབས་ཐ་ཤལ་གྱི་བྱ་སྤྱོད་ཅིག་རང་རེད། མིས་ཁྱོད་ལ་གནོད་འཚེ་བཏང་བར་ཁྱོད་ཀྱིས་
འཁོན་ལན་སློག་པ་ནི་མ་འགྲིག་པ་སྨོས་མེད་ཡིན་པས། ཁྱོད་ཀྱིས་ཉེས་དོན་ཆད་གཅོད་
དང་ལེན་བྱེད་དགོས་བགྱི་རེད། ཡིན་ན་ཡང་འདབ་ཆགས་དང་རི་དྭགས་གསོད་པ་ལྟར་མེ་
54

མགུལ་རྒྱན།
མདའ་འཁྱེར་ནས་ང་ཚོའི་ཕོ་གཞོན་འབོར་ཆེན་དམར་གསོད་བཏང་ན་འགྲིག་བགྱི་རེད་
པས་ལགས། གལ་སྲིད་འགྲིག་བགྱི་མེད་ན་མི་མང་ཤོས་གསོད་མཁན་ལ་དཔའ་དར་སྤྲོད་
དགོས་དོན་ག་རེ་ཡིན་ནམ་ལགས། དེ་ག་རེ་ཡིན་ཟེར་གྱི་ཡོད་པ་རེད། ངས་མགོ་གཏན་
ནས་འཚོས་མ་སོང”" ཞེས་བཤད།
ཁོར་ཎེ་ཏད་ཀྱིས་སྐད་ཤུགས་ཆེ་རུ་བཏང་ནས། “གལ་སྲིད་གཞན་དང་འཁྲུག་རྩོད་
མི་བྱེད་པའི་ཁྱིམ་མཚེས་རྒྱལ་ཁབ་གཅིག་ལ་དཔུང་འཇུག་བྱས་པ་ཡིན་ན། དམག་འཁྲུག་
ནི་ཀླ་ཀློའི་བྱ་སྤྱོད་ཅིག་རེད། གལ་སྲིད་རང་གི་མེས་རྒྱལ་སྲུང་སྐྱོབ་བྱེད་པའི་ཆེད་དུ་ཡིན་
ན།དེ་ནི་བླ་ན་མེད་པའི་འགན་འཁྲི་ཞིག་རེད” ཅེས་བཤད།
རྒན་མོ་དེས་མགོ་བོ་དུད་རྗེས། “རེད་ལགས། གལ་སྲིད་རང་སྲུང་གི་ཆེད་དུ་ཡིན་
ན་དེ་ལ་ལབ་གླེང་མེད། ཡིན་ན་ཡང་བག་མེད་ལོངས་སྤྱོད་ཀྱི་ཆེད་དུ་དམག་ཁོ་ན་རྒྱག་
མཁན་གོང་མ་དེ་དག་གཙང་མ་གསོད་དགོས་ངེས་རེད་མ་རེད་ལགས” ཞེས་བཤད།
ཁོར་ཎེ་ཏད་ཀྱི་མིག་ལས་འོད་འཚེར་བཞིན། “ཡག་པོ་གསུངས་སོང་། སྤྱི་འབངས་མོ་
ལགས” ཞེས་བཤད།
སྐུ་ཞབས་ཁད་རེ“ལཱ་མ་དྷེན་རང་ཤུགས་སུ་མནོ་བསམ་གྱི་དབྱིངས་ལ་ཚུད། མི་དེས་
སྔ་ནས་དམག་དཔོན་གྲགས་ཅན་དེ་ཚོར་དད་གུས་སྨྱོ་བ་ལྟར་བྱེད་ཀྱང་། གྲོང་གསེབ་ཀྱི་
བུད་མེད་དེའི་རྒྱུན་ཤེས་ཀྱིས་མི་དེ་གནས་ཚུལ་འདི་འདྲ་ཞིག་དྲན་དུ་བཅུག་པ་སྟེ། ངལ་
རྩོལ་ནུས་ཤུགས་མང་པོ་དེ་འདྲ་ལས་མེད་དལ་སྡོད་ཀྱིས་བེད་མེད་དུ་བཞག་ནས་རྒྱལ་
ཁབ་ཀྱི་རྒྱུ་ནོར་ཁོ་ན་ཟ་རུ་བཅུག་ཅིང་། སྟོབས་ཤུགས་ཆེན་པོ་དེ་འདྲ་བ་ཐོན་སྐྱེད་བྱེད་རྒྱུ་
མེད་པའི་ས་ཆར་བེད་མེད་དུ་བཞག་པ་རེད། གལ་སྲིད་ཉིན་ཞིག་དེ་དག་ལོ་བརྒྱ་ཕྲག་ཁ་
ཤས་ནང་གཞི་ནས་བསྒྲུབ་ནུས་པའི་བཟོ་ལས་ཆེན་པོའི་ཐད་བེད་སྤྱད་ན་རྒྱལ་ཁབ་ལ་རྒྱུ་
ནོར་ག་ཚོད་གསོག་མི་ཐུབ་བམ
55

འཛམ་གླིང་རྩོམ་རིག་གྲགས་ཅན་བོད་འགྱུར་དཔེ་ཚོགས།
དེ་དུས་སྐུ་ཞབས་བྱེའུ་སྡོད་ས་ནས་ལངས་ཏེ་འགྲུལ་ཁང་གི་སྦྱིན་བདག་དང་སྐད་
ཆུང་ངུས་གླེང་མོལ་བྱེད་པར་ཕྱིན། མི་རྒྱགས་པ་དེས་གད་མོ་དགོད་བཞིན་ལུད་པ་ལུ་བ་
དང་། ཕ་རོལ་པོའི་དགོད་ཆའི་གཏམ་དག་ཐོས་པས་སྤྲོ་བ་འཕེལ་ནས་ལྟོ་བ་ཆེན་པོ་འབུར་
ཙམ་གཞོང་ཙམ་བར་མེད་བྱེད། དེས་སྐུ་ཞབས་བྱེའུའི་ས་ནས་རྒུན་ཆང་དམར་པོ་ཟོམ་
ཆེན་གསུམ་མངག་ཉོ་བྱས་ནས། དཔྱིད་ཀ་བོ་རོ་ཤེའི་དམག་མི་ཕྱིན་རྗེས་ཚོང་ཟོག་རྩིས་
ལེན་རྒྱུ་བྱས་པ་རེད།
དགོང་ཟས་ཟོས་ཟིན་རྗེས་ཚང་མ་ངལ་བས་དུབ་ནས་སྐེད་པ་སྐྱུར་ཞིང་སྒལ་པ་
གཟེར་བས་ལམ་སེང་ཉལ་བར་ཕྱིན།
འོན་ཏེ་སྐུ་ཞབས་བྱེའུས་གནས་ཚུལ་ཁ་ཤས་མཐོང་བ་དང་། ཁོས་ལྕམ་སྐུ་ཞབས་
བསྙལ་རྗེས་སྒོ་ལྕགས་ཀྱི་ཟེ་མའི་ཨི་ཁུང་ལ་རྣ་བ་འབྱར་ནས་ཡུད་ཙམ་ཉན་པ་དང་།
འདྲེན་བྱེད་འབྱར་ནས་བལྟས་ཏེ། ཁོ་རང་གིས “བར་ཁྱམས་ཀྱི་གསང་བ” ཞེས་སུ་འབོད་
པ་དེ་རིགས་རྙེད་ན་བསམས་པ་རེད།
ཧ་ལམ་ཆུ་ཚོད་གཅིག་ཙམ་སོང་རྗེས་ཁོས་སྒྲ་ཆུང་ཆུང་ཞིག་ཐོས་པ་དང་། མྱུར་བར་
གཅིག་བལྟས་པས་བུ་མོ་དཀར་རིལ་མས་མཐའ་སྒྲིལ་དཀར་པོ་བཏང་བའི་ཀསྨིར་གྱི་སྤུ་
མའི་ཉལ་གོས་རིང་པོ་ཞིག་གྱོན་པ་དང་། བཟོ་ལྟ་རྒྱགས་མདོག་ཁ་ཞིང་། ལག་པར་ཡང་
ལཱ་འཇོག་སྡེར་ཞིག་འཁྱེར་ཏེ་བར་ཁྱམས་སྦུག་གི་ཨང་རྟགས་ཆེན་མོ་དེའི་སྒོའི་ཕྱོགས་སུ་
ཕྱིན་པ་དང་། ཁོ་དང་ཐག་ཉེ་ས་ཞིག་ནས་སྒོ་སེར་ཁ་ཙམ་ཞིག་ཕྱེ། སྐར་མ་ཁ་ཤས་སོང་རྗེས་
བུ་མོ་དཀར་རིལ་མ་ལོག་ཡོང་བ་དང༌། ཁོར་ཎེ་ཏད་བུ་མོའི་ཕྱི་བཞིན་ཡོང་ཞིང་། སྟོད་ལ་
འོག་འཇུག་གཅིག་ལས་གྱོན་མེད། ཁོ་གཉིས་ཀྱི་གཏམ་གླེང་བའི་སྒྲ་ཆུང་ཞིང་རྗེས་སུ་འགྲོ་
མཚམས་བཞག་པ་རེད། བུ་མོ་དཀར་རིལ་མས་མི་དེ་མོའི་ཁང་པའི་ནང་ཡོང་དུ་གཏན་
ནས་འཇུག་བགྱི་མེད་པ་དང་འདྲ། སྟབས་མ་འཁེལ་བ་ཞིག་ལ་དེ་གཉིས་ཀྱིས་ཅི་བཤད་པ་
56

མགུལ་རྒྱན།
སྐུ་ཞབས་བྱེའུས་ཐོས་བགྱི་མེད་མོད། མཐའ་མར་དེ་གཉིས་ཀྱི་སྐད་ཆེ་རུ་ཕྱིན་ནས་ཁོའི་
རྣ་བར་ཚིག་ཁ་ཤས་ཐོས་པ་རེད། ཁོར་ཎེ་ཏད་ཀྱིས། “གཟིགས་དང་ཁྱེད་རང་ལྐུགས་པ་
ལ་ཨང་། ཁྱེད་རང་གི་ངོས་ནས་བཤད་ན་དེ་ལ་སྐྱོན་ཅི་ཡོད” ཅེས་བཤད་ནས་ཨུ་ཚུགས་
ཀྱིས་ཞུ་བ་འཐེན།
བུ་མོས “འགྲིག་བགྱི་མ་རེད། ངའི་སྙིང་ཉེ་ལགས། སྐབས་སྐབས་ལ་བྱ་བ་དེ་འདྲ་
བྱེད་མི་ཉན། ལྷག་པར་དུ་འདི་གར་དངོས་གནས་ངོ་ཚ་དགོས་པ་ཞིག་རེད” ཅེས་ལན་
བཏབ་པར་གཞིགས་ན་བུ་མོ་དེ་ཁོང་ཁྲོ་ལངས་པ་ལོས་ཡིན།
ཁོས་དེའི་རྒྱུ་མཚན་གཏན་ནས་མགོ་མ་འཚོས་པ་ལྟར་ད་དུང་འདྲི་བར་བྱེད་པས་བུ་
མོ་ཁོང་ཁྲོ་མེ་ལྟར་འབར་ནས་སྐད་ཀྱང་ཆེ་རུ་བཏང་།
“རྒྱུ་མཚན་ག་རེ་ཨེ་ལགས། ཁྱེད་རང་གིས་རྒྱུ་མཚན་མཁྱེན་མ་སོང་ངམ་ལགས། བོ་
རོ་ཤེ་པ་ཁང་པ་འདིའི་ནང་བསྡད་མི་འདུག་གམ། གཅིག་བྱས་ན་འཁྲིས་ཀྱི་ཁང་པའི་ནང་
དུ་ཡོད་བགྱི་རེད།”
ཁོས་མུ་མཐུད་དེ་མ་བཤད། དགྲ་བོ་འཁྲིས་ན་ཡོད་དུས་སྨད་འཚོང་མ་དེས་སྐྱེས་པ་
དང་མངོན་འདོད་བརྩེ་དགར་རོལ་འདོད་མེད་པ་རེད། རྒྱལ་གཅེས་རིང་ལུགས་ཀྱི་སྤྱོད་
བཟང་དེ་འདྲས་ཁོའི་སེམས་ནང་ལར་ཞེན་ཕྱིར་བཀུག་ཅིང་། ཁོས་བུ་མོར་འཐམས་ནས་
འོ་ཞིག་བྱིན་རྗེས་རྐང་འཇབ་ལག་འཇབ་ངང་རང་སོ་སོའི་ཁང་པར་ལོག་པ་རེད།
སྐུ་ཞབས་བྱེའུའི་སེམས་ནང་མེ་འབར་བ་ལྟར་གྱུར་ཅིང་། སྒོ་ལྕགས་ཀྱི་ཨི་ཁུང་ཡོད་
ས་ནས་གྱེས་ཏེ་ཁང་པའི་དབུས་སུ་རྐང་མཐིལ་ས་ལ་རྡེབ་པའི་བྲོ་གར་འཁྲབ། རས་ཀྱི་
ཉལ་ཞྭ་གྱོན་པ་དང་། ཆུང་མའི་གྱོང་ཞིང་རྩུབ་པའི་ལུས་ལ་གཡོགས་པའི་ཕོ་ཁེབས་
བཏེགས་ནས་འོ་ཞིག་བྱིན་ཞིང་། “ང་ལ་དགའ་བགྱི་འདུག་གམ་སྙིང་ཉེ་ལགས” ཞེས་
སྐད་ཆུང་ངུས་བཤད།
57

འཛམ་གླིང་རྩོམ་རིག་གྲགས་ཅན་བོད་འགྱུར་དཔེ་ཚོགས།
ཁང་པ་ཁྱོན་ཡོངས་ཁ་ཁུ་སིམ་པོར་གྱུར་ཡང་། ཡུན་རིང་མ་སོང་བར་ས་དོང་གི་ནང་
ངམ། གནམ་ཁང་གི་ནང་ནས་གྲག་པའང་འདྲ་བའི་རྔུར་སྒྲ་ཤེད་ཆེན་ཞིང་གོ་རིམ་ལྡན་པ་
སྣ་གཅིག་མ་ཞིག་གྲག་པ་དང་། དམའ་ཞིང་རིང་པོར་བསྣར་བའི་སྒྲ་དེ་ནི་རླངས་སླང་ཕུ་
ཡིས་ཁེངས་ནས་འཁྲུག་འཁྲུག་འདར་བ་དང་མཚུངས་ཤིང་། སྐུ་ཞབས་ཧྥོ་ལན་ཝེ་གཉིད་
ཁུག་པ་རེད།
དང་པོ་བྱས་ན་ཉིན་གཉིས་པའི་ཆུ་ཚོད་བརྒྱད་པའི་ཐོག་རྡོག་ཐོན་བྱེད་རྒྱུ་གཏན་ཁེལ་
བས་དེ་དུས་ཚང་མ་གསོལ་ཐབ་ཏུ་འཛོམས་ཀྱང་། ཤིང་རྟ་དེ་གྲོགས་མེད་གཅིག་པུར་སྒོ་རའི་
དབུས་སུ་བཞག་ཡོད་པ་ལས་རྟ་དང་ཤིང་རྟ་བ་གཉིས་ཀ་རིག་སར་མེད་ཞིང་། ཤིང་རྟའི་ཐོག་
ཁེབས་ཀྱི་སྟེང་དུ་ཁ་བས་བཀབ་ནས་མཆིས། རྟ་ར་དང་། གཟན་ཁང་དང་། འཁོར་ཁང་
བཅས་གང་སར་བཙལ་ཡང་ཤིང་རྟ་བ་མ་རྙེད་པས་ན། སྐྱེས་པ་ཚང་མས་གྲོང་རྡལ་གྱི་ནང་
དུ་མི་དེ་འཚོལ་བར་འགྲོ་རྒྱུའི་ཐག་བཅད་དེ་མཉམ་དུ་ཕྱིན། དེ་ཚོ་ཐང་ཆེན་དུ་སླེབས་པ་
དང་། ཐང་ཆེན་གྱི་མདུན་ངོས་ནི་ཆོས་ཁང་ཞིག་ཡིན་ཞིང་། གཡས་གཡོན་གཉིས་ཀྱི་ཁང་
པ་དམའ་པོ་ཤ་སྟག་ཡིན་པའི་ནང་དུ་བོ་རོ་ཤེའི་དམག་མི་སྡོད་པ་རེད། དེ་ཚོས་མཐོང་བའི་
དམག་མི་དང་པོ་དེས་ཞོག་ཁོག་གཏུབ་བཞིན་ཡོད་པ་དང་། དེ་ནས་ཕར་ཙམ་ཕྱིན་པས་དེ་
གར་དམག་མི་ཞིག་གིས་སྐྲ་ཁང་གི་ཁང་པ་འཁྲུད་རོགས་བྱེད་པ་མཐོང་། ད་དུང་ཁ་སྤུས་
ཁེངས་པའི་དམག་མི་ཞིག་གིས་ངུ་བཞིན་པའི་ཕྲུ་གུ་ཞིག་པུས་མོའི་སྟེང་དུ་བཞག་སྟེ།དེའི་
ངོ་ལ་འོ་བྱེད་བཞིན་དཀྲུག་དཀྲུག་བཏང་ནས་ཕྲུ་གུའི་ངོ་བསུ་བཞིན་ཡོད་པ་རེད། ཁྱོ་ག་
དམག་དཔུང་གི་ནང་དུ་དམག་རྒྱག་པར་ཕྱིན་པའི་གྲོང་གསེབ་ཀྱི་བུད་མེད་རྒྱགས་པ་དེ་
ཚོས་ལག་བརྡ་བྱས་ཏེ་ཁ་ལ་ཉན་པའི་གཡུལ་ལས་རྒྱལ་མཁན་དེ་ཚོར་དེ་གར་ཤིང་གཞོག་
རྒྱུ་དང་། ཐང་ཚ་པོ་རུ་ཊིའི་སྟེང་དུ་བླུག་རྒྱུ། ཁའོ་ཧྥེ་འཐག་རྒྱུ་ལ་སོགས་དེ་ཚོས་བྱེད་དགོས་
ངེས་ཡིན་པའི་ལས་ཀ་སྐུལ་བཞིན་ཡོད་པ་དང་། དེ་བས་དམག་མི་ཞིག་གིས་ཁང་པའི་
58

མགུལ་རྒྱན།
བདག་མོའི་གོས་འཁྲུད་བཞིན་ཡོད་ཅིང་། ཁང་པའི་བདག་མོ་དེ་ནི་རྐང་ལག་བདེ་པོ་མེད་
པའི་རྒན་མོ་ཞིག་ཡིན་པ་རེད།
བྷོ་རྗེ་ཧང་སངས་པ་དང་།ཏག་ཏག་ཆོས་ཁང་གི་ལས་སྣེ་ཞིག་གིས་ཆོས་མཛད་ཀྱི་ཤག་
ནས་ཐོན་ཡོང་བས་དེ་ལ་བཀའ་འདྲི་ཞུས། གུས་ཞབས་ཆེ་བའི་དད་ལྡན་པ་བགྲེས་སོང་
དེས། “འོ་ལགས། མི་འདི་ཚོ་སྡུག་ཅག་མ་རེད་ད་ལགས། ཁོ་ཚོ་བོ་རོ་ཤེ་པ་མིན་པར་ཁོ་
ཚོའི་སྡོད་ས་ཐག་དེ་བས་རིང་བ་ཡོད་པ་རེད་ཟེར་གྱི་འདུག་ལགས།གང་དུ་ཡིན་མིན་ངས་
ཀྱང་མགོ་འཚོས་མ་སོང་། ཡིན་ན་ཡང་ཁོ་ཚོས་བཟའ་ཟླ་བུ་ཕྲུག་ཁྱིམ་དུ་བཞག་ཡོད་པས་
ན། ཁོ་ཚོའི་ངོས་ནས་བཤད་ན་དམག་འཁྲུག་ཟེར་བ་དེ་ནི་སྐྱིད་པོ་ཞིག་མ་རེད། ཁོ་ཚོའི་
ཁྱིམ་དུ་ཡང་ཁྱོ་གར་སེམས་འཁྲེང་ནས་མིག་ཆུ་བཞུར་བཞིན་ཡོད་པ་རེད་ཅེས་ངས་ཁ་
ཚོན་གཅོད་ཕོད་ལ། སླད་ང་རང་ཚོ་ནང་བཞིན་དབུལ་ཞིང་ཕོངས་པས་གར་འགྲོ་འདིར་
འགྲོ་མེད་པར་གྱུར་ངེས་རེད། འདི་གར་ཁོ་ཚོས་བྱ་ངན་མི་བྱེད་པས་མིག་སྔར་ཤིན་ཏུ་སྡུག་
པོ་ཡང་མ་རེད། ཁོ་ཚོས་སོ་སོའི་ཁྱིམ་དུ་སླེབས་པ་ནང་བཞིན་ལས་ཀ་བྱེད་བགྱི་འདུག་
ལགས། གཟིགས་མ་བྱུང་ངམ། སྐུ་ཞབས་ལགས།དབུལ་ཕོངས་ཀྱི་བར་ལ་ངེས་པར་དུ་ཕན་
ཚུན་རོགས་རམ་བྱེད་དགོས་རེད། དམག་རྒྱག་དགོས་མཁན་ནི་མི་དྲག་དེ་ཚོ་རེད” ཅེས་
ལན་བཏབ།
ཁོར་ཎེ་ཏད་ཀྱིས་གཡུལ་ལས་རྒྱལ་མཁན་དང་ཕམ་མཁན་གྱི་བར་ལ་མཛའ་གྲོགས་
ཀྱི་གོ་ཤེས་དེ་འདྲ་ཐུབ་པ་མཐོང་དུས་ཁོང་ཁྲོ་ཆེན་པོ་ལངས་ནས་ཁོ་འགྲུལ་ཁང་ནང་
གཅིག་པུར་སྡོད་དགོས་སྙམ་ནས་ལམ་སེང་གྱེས་པ་རེད། སྐུ་ཞབས་བྱེའུས “ཁོ་ཚོས་མི་
འབོར་ཁ་གསབ་བྱེད་བཞིན་ཡོད་པ་རེད” ཅེས་དགོད་ཆའི་གཏམ་ཚིག་གཅིག་བཤད། སྐུ་
ཞབས་ཁད་རེ·ལཱ་མ་དྷེན་གྱིས་ཀྱང་ཅུང་སྒམ་ནན་ངང “ ཁོ་ཚོས་གྱོང་གུད་ཁ་གསབ་བྱེད་
བཞིན་ཡོད་པ་རེད” ཅེས་ཚིག་གཅིག་བསྣན། འོན་ཏེ་ཤིང་རྟ་བ་ད་དུང་མ་རྙེད་པ་རེད།
59

འཛམ་གླིང་རྩོམ་རིག་གྲགས་ཅན་བོད་འགྱུར་དཔེ་ཚོགས།
མཐའ་མར་གྲོང་རྡལ་གྱི་ཁའོ་ཧྥེ་ཁང་ཞིག་གི་ནང་ནས་ཁོ་རྙེད་པ་དང་། ཁོ་དང་བོ་རོ་ཤེའི་
དམག་དཔོན་གྱི་སྐུ་བཅར་དམག་མི་ཕུ་ནུ་ལྟར་འཆམ་མདོག་ཁ་པོས་སྒྲོག་ཙེ་གཅིག་ཏུ་
བསྡད་ཡོད་པ་རེད།
བྷོ་རྗེས་འཛེམ་ཟོན་སྤུ་ཙམ་མེད་པར “ཁྱོད་རང་ལ་ཆུ་ཚོད་བརྒྱད་པའི་ཐོག་ཤིང་རྟ་
བསྒྲོག་དགོས་རྒྱུ་མངགས་མ་བྱུང་ངམ” ཞེས་ཁོ་ལ་དྲིས།
“མངགས་བྱུང་ཡང་རྗེས་སུ་ང་ལ་བཀའ་གཞན་ཞིག་འབྱོར་བྱུང་ལགས།”
“བཀའ་ག་རེ།”
“ང་ལ་ཤིང་རྟ་མ་སྒྲོག་ཟེར་གྱིས་ལགས།”
“ཁྱོད་ལ་བཀའ་དེ་སུས་བཏང་བྱུང་ངམ།”
“འདི་འདྲི་དགོས་སམ་ལགས། བོ་རོ་ཤེའི་བཀོད་འདོམས་དཔོན་རེད་ལགས།"
“བཀའ་དེ་འདྲ་གཏོང་དགོས་དོན་ཅི་ཡིན་ནམ།”
“ངས་མི་ཤེས། ཁྱོད་རང་ཚོ་ཁོང་ལ་འདྲི་བར་ཕེབས་དང་། ཁོ་ཚོས་ང་ཤིང་རྟ་སྒྲོག་ཏུ་
མ་བཅུག་པས་ན་ངས་མ་བསྒྲགས་པ་ཡིན། གནས་ཚུལ་དེ་འདྲ་ཞིག་རེད་ལགས།”
“ཁོང་ངོ་མས་ཁྱོད་རང་ལ་དེ་འདྲ་བྱས་ཏེ་བཤད་བྱུང་ངམ།”
“མ་བྱུང་སྐུ་ཞབས་ལགས། ཁོང་གི་བཀའ་དེ་འགྲུལ་ཁང་གི་སྦྱིན་བདག་གིས་ང་ལ་
བརྒྱུད་བསྒྲགས་བྱས་བྱུང་ལགས།”
“ག་དུས་རེད་པས།”
“མདང་ནུབ་ང་ཉལ་ཁར་རེད་ལགས།”
སྐྱེས་པ་གསུམ་པོ་བློ་ཤིན་ཏུ་ནས་མ་བདེ་བར་གྱུར་ཅིང་འགྲུལ་ཁང་ལ་ལོག
ཁོ་ཚོས་སྐུ་ཞབས་ཧྥོ་ལན་ཝེ་བཙལ་ཡང་ཁོལ་མོས་སྐུ་ཞབས་ཧྥོ་ལན་ཝེ་ལ་དབུགས་
འཚང་བའི་ནད་ཡོད་རྐྱེན་ཆུ་ཚོད་བཅུ་པའི་གོང་ལ་ལངས་མྱོང་མེད་པ་དང་། མེ་ཤོར་ན་མ་
60

མགུལ་རྒྱན།
གཏོགས་ལངས་མ་རན་གོང་ལ་ཁོང་གཉིད་ལས་བསླངས་མི་ཆོག་པ་ཁ་གསལ་བཟོས་ཡོད་
ཅེས་ལན་བཏབ།
དམག་དཔོན་དེ་འགྲུལ་ཁང་གི་ནང་ན་ཡོད་པས་ཁོ་ཚོས་དེར་ཐུག་འདོད་ཀྱང་། དེ་ནི་
འགྲུབ་ཐབས་དང་བྲལ་ཏེ། ཁོས་སྐུ་ཞབས་ཧྥོ་ལན་ཝེ་གཅིག་པུར་ཁོ་དང་མི་སེར་གྱི་གནས་
ཚུལ་གླེང་འཐུས་ཆོག་མཆན་སྤྲད་པས་ན། ད་ཆ་མ་བསྒུག་རང་བསྒུག་རེད། བུད་མེད་ཚོ་རང་
རང་གི་ཁང་པར་ལོག་པ་དང་།སྙིང་པོ་མེད་པའི་བྱ་བ་ཆུང་ཙག་འདྲ་བསྒྲུབས་ནས་བསྡད།
ཁོར་ཎེ་ཏད་ཀྱིས་གསོལ་ཐབ་ཀྱི་རྩིག་ཐབ་ཆེན་པོ་དེའི་གཤམ་དུ་བསྡད་པ་དང་།
རྩིག་ཐབ་ཀྱི་ནང་དུ་མེ་ཆེན་པོ་འབར་བཞིན་ཡོད། ཁོས་མི་བོས་ནས་སྒྲོག་ཙེ་གྲུ་བཞི་ཆུང་
ཆུང་ཞིག་སྤོ་རུ་བཅུག་ཅིང་། སྦི་རག་ཤེལ་དམ་གང་འཁྱེར་རྗེས་ཁ་ལ་གང་ཟག་བཅུག་
ནས་དུ་བ་འཐེན་པར་བྱེད། ཁོའི་གང་ཟག་དེ་ལ་དམངས་གཙོ་བའི་ཁྲོད་དུ་ཁོ་རང་དང་
འདྲ་བར་གུས་བཀུར་ཆེན་པོ་འཐོབ་པ་ནི་དེས་ཁོར་ཎེ་ཏད་ལ་ཞབས་འདེགས་ཞུ་བ་དང་
ཆབས་ཅིག་མེས་རྒྱལ་ལ་ཡང་ཞབས་འདེགས་ཞུ་བ་ལྟར་དུ་སྣང་། དེ་ནི་ཤིན་ཏུ་མཛེས་
པའི་ཆུ་གཡེང་རྡོ་ཡི་གང་ཟག་ཅིག་ཡིན་པ་དང་། དུ་དྲེག་མཐུག་པོ་ཆགས་ཤིང་སྦྱིན་
བདག་གི་ལག་པ་དང་ཤིན་ཏུ་འདྲིས་པར་སྣང་། ལག་པར་གང་ཟག་དེ་ཡོད་པས་ཁོར་
ཎེ་ཏད་རྫིག་ཉམས་ཤིན་ཏུ་དོད། ཁོར་ཎེ་ཏད་ཀྱིས་དེ་གར་འགུལ་ཙམ་ཡང་མི་བྱེད་པར་
བསྡད་ཅིང་། འདྲེན་བྱེད་ཟུང་གིས་ཡུད་ཙམ་མེ་ལྕེར་ཧུ་རེར་ལྟ་བ་དང་། ཡུད་ཙམ་གྷི་ལ་
སིའི་ནང་གི་སྦི་རག་གི་ལྦུ་བར་འབྲུ་ཚུགས་སུ་ལྟ་བར་བྱེད་ལ། ཁམ་གང་རེ་འཐུང་ཚར་
རྗེས། ཡིད་ཚིམས་པའི་རྣམ་འགྱུར་དེ་སྟོན་བཞིན་དུ་མཛུབ་མོ་རིད་ཅིང་རིང་བ་བགྲད་དེ་
ཞག་ཚིས་ཁེངས་པའི་མགོ་སྐྱེས་འཕུར་ཙམ་བྱེད་པ་དང་། ཁ་སྤུའི་སྟེང་དུ་འགོས་པའི་སྦི་
རག་གི་ལྦུ་བ་མཆུ་ཡིས་འཇིབས།
སྐུ་ཞབས་བྱེའུས་འཕྱམ་ཙམ་བྱེད་པར་འགྲོ་རྒྱུར་ཁ་གཡར་ཏེ་ཡུལ་དེ་གའི་ཨར་
61

འཛམ་གླིང་རྩོམ་རིག་གྲགས་ཅན་བོད་འགྱུར་དཔེ་ཚོགས།
ཁང་ཆུང་ཆུང་ཁག་ལ་རྒུན་ཆང་འཚོང་ཐབས་བྱེད་པར་ཕྱིན། བྷོ་རྗེ་དང་སྲིང་བལ་
འཁེལ་འཐག་བཟོ་གྲྭའི་བདག་པོས་ཆབ་སྲིད་ཀྱི་སྐོར་གླེང་བ་དང་། དེ་གཉིས་ཀྱིས་ཧྥ་
རན་སིའི་མདུན་ལམ་སྔོན་དཔག་བྱས་ཤིང་། གཅིག་གིས་ཨོར་ལན་བར་རེ་བ་བཅོལ་བ་
དང་། གཅིག་ཤོས་ཀྱིས་ཡིད་ཆད་དྲག་པོས་མནར་བའི་དུས་སུ་སྙིང་སྟོབས་ཆེན་པོས་
ལངས་ཡོང་མཁན་མིང་གྲགས་མེད་པའི་སྐྱབས་མགོན་དམ་པ་ཞིག་ཐོན་རྒྱུའི་རེ་བ་བྱེད།
གཅིག་བྱས་ན་ཏུའུ་ཀེག་ལན“ཞིག་གམ། ཀྲེན་དྷེ”ཞིག་གམ། ཡང་མིན་ན་ནེ་ཕོ་ལུན་
རྒྱལ་ཐོག་དང་པོ་གཞན་ཞིག་ཐོན་ཡང་སྲིད། ལྷ་སྲས“སྐུ་ན་ཕྲ་པོ་དེ་མེད་ན་ཅི་དྲག ཁོར་
ཎེ་ཏད་ཀྱིས་དེ་གཉིས་ཀྱི་གཏམ་ལ་ཉན་བཞིན་དུ་ངོ་ལས་ལས་དབང་གི་གསང་བ་རྟོགས་
མཁན་ཞིག་གི་འཛུམ་མདངས་ཤར་བ་དང་། ཁོས་གང་ཟག་འཐེན་པས་གསོལ་ཐབ་ཀྱི་
ནང་དུ་ཐ་དྲིས་ཁེངས།
ཆུ་ཚོད་བཅུ་པའི་དྲིལ་བརྡ་བཏང་ཚེ་སྐུ་ཞབས་ཧྥོ་ལན་ཝེ་ཐོན་ཡོང་བར་ཚང་མས་
ལམ་སེང་དྲིས་ཀྱང་། ཁོས “བོ་རོ་ཤེའི་དམག་དཔོན་གྱིས་ང་ལ ‘སྐུ་ཞབས་ཧྥོ་ལན་ཝེ་
ལགས། ཁྱོད་ཀྱིས་སང་ཉིན་འགྲུལ་པ་དེ་ཚོའི་ཤིང་རྟར་རྟ་བསྒྲག་ཆོག་མི་ཡོང་ཞེས་ཤིང་རྟ་
བར་ངེས་པར་དུ་ཤོད་ཅིག ངའི་བཀའ་མེད་ན་ཁོ་ཚོ་ཐོན་ཆོག་བགྱི་མ་རེད། ཁྱོད་ཀྱིས་ཤེས་
སོང་ངམ། འོ་འགྲིག་སོང་།’ ཞེས་འདི་སྐད་བཤད་བྱུང” ཟེར་བའི་གཏམ་དུམ་བུ་དེ་ཡིག་
[1] ཏུའུ་ཀེག་ལན་ནི། དུས་རབས་བཅུ་བཞི་པའི་ཧྥ་རན་སིའི་མི་རིགས་ཀྱི་དཔའ་བོ་ཞིག་ཡིན་པ་
དེས་དབྱིན་ཇིའི་དམག་དཔུང་གཏོར་ཕམ་བཏང་ནས་དེ་སྔ་ཤོར་བའི་ས་ཆ་མང་པོ་ཕྱིར་བླངས་པར་
གྲགས་སོ།།
[2] ཀྲེན་དྷེ་ནི། རེན་དྷ་ཁེ་ཞེས་པར་བསྒྱུར་བའང་ཡོད། དབྱིན་ཇི་དང་ཧྥ་རན་སི་བར་གྱི་ལོ་བརྒྱའི་
དམག་འཁྲུག་སྐབས་ཀྱི་ཧྥ་རན་སིའི་མི་རིགས་ཀྱི་དཔའ་མོ་ཞིག་ཡིན་པ་དེ་སྤྱི་ལོ1431ལོར་དབྱིན་
ཇིའི་བཙན་བཟུང་དམག་གིས་རུ་ཨེན་དུ་མེ་ལ་བསྲེགས་ནས་དམར་གསོད་བཏང་བའོ།།
[3]ལྷ་སྲས་ཞེས་པ་ནི། ནེ་ཕོ་ལུན་རྒྱལ་ཐོག་གསུམ་པའི་བུ་ཡིན་པ་དེ་བོ་ཧྥའི་དམག་འཁྲུག་གི་དུས་སུ་
ལོ་བཅུ་བཞི་ལས་སོན་མེད་པའོ།།
62

མགུལ་རྒྱན།
འབྲུ་གཅིག་ཀྱང་མ་འཛོལ་བ་བྱས་ཏེ་བསྐྱར་ཟློས་ཐེངས་གཉིས་གསུམ་ཁོ་ན་བྱེད།
ཁོ་ཚོས་དམག་དཔོན་མཇལ་ཆོག་པའི་རེ་བ་ཞུས་པ་དང་། བྷོ་རྗེས་སོ་སོའི་མཚན་
བྱང་བཏོན་ཞིང་། སྐུ་ཞབས་ཁད་རེ•ལཱ་མ་དྷེན་གྱིས་བྷོ་རྗེའི་མཚན་བྱང་གི་སྟེང་དུ་རང་གི་
རུས་མིང་དང་གོ་མིང་ཡོད་ཚད་བྲིས། བོ་རོ་ཤེའི་དམག་དཔོན་གྱིས་མི་དེ་གཉིས་དང་ཐུག་
འཕྲད་བྱེད་འདོད་ཡོད་ཀྱང་། ཁོ་དགུང་ཟས་ཟོས་མ་ཚར་གྱི་བར་ཏེ། ཉིན་གུང་གི་ཆུ་ཚོད་
དང་པོའི་གཡས་གཡོན་བར་བསྒུག་དགོས་ཞེས་ལན་སྐྱེལ་བར་མངགས་ཏེ་ཁོ་ཚོར་བཀའ་
བརྒྱུད་བསྒྲགས་བྱས།
ལྕམ་སྐུ་ཞབས་ཚོ་སླར་ཡང་ཐོག་ཁ་ནས་བབས་ཡོང་བ་དང་། ཚང་མ་སེམས་ཁྲལ་
ཆེན་པོ་ཡོད་ཀྱང་ཧ་རི་ཧུ་རིར་ཟས་ཕྲན་བུ་དེ་ཟོས་ཤིང་། བུ་མོ་དཀར་རིལ་མ་ན་བགྱི་ཡོད་
པ་ལྟར་སྡོད་བཟོད་མི་བདེ་བར་སྣང་།
ཁའོ་ཧྥེ་བཏུངས་ཟིན་མ་ཐག་ཏུ་སྐུ་བཅར་དམག་མིས་སྐུ་ཞབས་དེ་གཉིས་འཚོལ་
བར་ཡོང་།
སྐུ་ཞབས་བྱེའུ་ཡང་དེ་གཉིས་དང་ལྷན་དུ་ཕྱིན་པ་དང་། དེ་ཚོས་ཁོར་ཎེ་ཏད་ཀྱང་
འཁྲིད་ནས་དེ་ཚོའི་བྱེད་སྒོ་དེ་ཤིན་ཏུ་གཟབ་པོ་ཡོང་བ་བྱེད་འདོད་མོད། ཁོས་ང་རྒྱལ་ཆེན་
པོས་འཇར་མན་པ་དང་ནམ་ཡང་འགྲོ་འོང་ཅི་ཡང་མི་བྱེད་རྒྱུའི་སེམས་ཐག་བཅད་ཟིན་པ་
ཡིན་ཞེས་གསལ་བསྒྲགས་བྱས་རྗེས་རྩིག་ཐབ་ཀྱི་འོག་ཏུ་ལོག་ནས་ཡང་བསྐྱར་སྦི་རག་བྷོ་
ཏོ་ར་གང་བླངས།
མི་དེ་གསུམ་ཐོག་ཁར་འཛེགས་པ་དང་། འགྲུལ་ཁང་གི་ཁང་པ་མཛེས་ཤོས་དེའི་ནང་
ལ་འཁྲིད་ཅིང་། དམག་དཔོན་གྱིས་དེ་གར་ཁོ་ཚོ་དང་ཐུག་འཕྲད་བྱས། ཁོ་ཁྲིའུའི་སྟེང་
དུ་ཉལ་ཏེ་རྐང་པ་གཉིས་རྩིག་ཐབ་ཀྱི་གྱང་ལ་བཀར་ནས་ཐ་མག་གང་ཟག་རིང་པོ་ཞིག་
འཐེན་བཞིན་ཡོད་པ་དང་། ཉལ་གོས་ཧར་པོ་ཞིག་གྱོན་ཡོད་པ་དེ་ནི་གྲོང་མི་ཐ་མལ་པའི་
63

འཛམ་གླིང་རྩོམ་རིག་གྲགས་ཅན་བོད་འགྱུར་དཔེ་ཚོགས།
ཁང་སྟོང་ཞིག་ནས་བརྐུས་ཡོང་བ་སྨོས་མེད་རེད། ཁོས་ལངས་ཙམ་ཡང་མི་བྱེད་ལ་བརྡ་
ཡང་མི་བྱེད་ཅིང་། ཐ་ན་ཁོ་ཚོར་ལྟ་ཙམ་ཡང་མི་བྱེད་པ་ནི་གཡུལ་ལས་རྒྱལ་བའི་དམག་
མིར་མངའ་བའི་ཧམ་པ་ཚ་ཞིང་གུས་ཞབས་མེད་པའི་མཚོན་རྟགས་ཡག་ཤོས་ཤིག་རེད།
ཡུན་རིང་སོང་མཐར་ཁོས “ཁྱོད་ཚོར་དོན་ཅི་ཡོད་དམ” ཞེས་དྲིས།
བྷོ་རྗེས་ལམ་སེང “ང་ཚོ་ཐོན་དགོས་བསམ་གྱིས་སྐུ་ཞབས་ལགས” ཞེས་བཤད།
“འགྲིག་བགྱི་མ་རེད།”
“ང་ཚོ་འགྲོ་རུ་མི་འཇུག་པའི་རྒྱུ་མཚན་ཅི་ཡིན་ངས་ཁྱེད་ལ་བཀའ་འདྲི་ཞུས་ན་ཨེ་
ཆོག་ལགས།”
“ངས་གཏོང་འདོད་མེད།"
“སྐུ་ཞབས་ལགས། ངས་གུས་ཕྱག་དང་བཅས་ཁྱེད་ནས་དགོངས་པ་བཞེས་རོགས་
ཞུ་རྒྱུར། ཁྱེད་ཀྱི་དམག་སྤྱི་ཆེན་མོས་ང་ཚོར་དྷི་ཨེ་ཕར་ཕྱིན་འཐུས་ཆོག་པའི་ལམ་ཡིག་
གནང་བ་རེད། ངས་བྱས་ན་ང་ཚོས་ནོར་བའི་ལས་ཀ་ཡང་བྱས་མེད་པས། ཁྱེད་ཀྱི་གཟིགས་
སྐྱོང་ཡག་པོ་འཐོབ་དགོས་ངེས་རེད།”
“ངས་གཏོང་འདོད་མེད། རྒྱུ་མཚན་གཞན་དག་མེད། ཁྱོད་ཚོ་མར་ཕྱིན་ན་
འགྲིག་སོང་།”
མི་གསུམ་ཀས་གུས་འདུད་རེ་ཞུས་ནས་ཕྱི་ལ་ཐོན།
ཕྱི་དྲོ་དེ་ཧ་ཅང་ཉོབ་པའི་ངང་ལ་འཁྱོལ་བ་དང་། འཇར་མན་པ་དེ་ལ་བསམ་བློ་ཁྱད་
མཚར་པོ་དེ་འདྲ་ཡོང་དོན་ཅི་ཡིན་སུས་ཀྱང་མི་ཤེས་ཤིང་། མི་རེ་རེ་བཞིན་གྱི་བློ་ངོར་
བསམ་བློ་ཁྱད་མཚར་ཤོས་རེ་འཁོར། ཁོ་ཚོ་ཚང་མས་གསོལ་ཐབ་ཀྱི་ནང་དུ་འཇིག་རྟེན་
གྱི་འགྲོ་ལུགས་དང་མི་མཐུན་པའི་གནས་ཚུལ་འདྲ་མིན་སྣ་ཚོགས་ལ་བསམ་ཚོད་ཀྱིས་
གྲོས་བསྡུར་འཁྲུག་པོ་བྱས། ཁོ་ཚོ་མི་གཏར་ཉར་སྲིད་དམ། དེ་ལྟར་ཡིན་ན་དམིགས་ཡུལ་
64

མགུལ་རྒྱན།
ཅི་ཡིན་ནམ། ཁོ་ཚོ་བཟུང་དམག་ལ་བརྩིས་ནས་འཁྲིད་རྒྱུ་ཨེ་ཡིན། ཁོ་ཚོའི་ས་ནས་བླུ་
ཡོན་འབོར་ཆེན་ཞིག་བཙན་ལེན་བྱེད་ཉེན་ཤིན་ཏུ་མི་ཆེའམ། དེ་ལྟར་དྲན་མ་ཉིད་ལ་ཁོ་
ཚོ་སྐྲག་ནས་སྨྱོ་བ་ལྟར་དུ་གྱུར་ཅིང་། དངུལ་མང་ཤོས་ཡོད་མཁན་དེ་མང་ཤོས་སྐྲག་པར་
གྱུར། ཁོ་ཚོས་རང་སྲོག་བླུ་ཕྱིར་དངུལ་རྐྱལ་པ་མང་པོ་བརྒྱངས་ནས་ཧམ་ཤེད་ཆེ་ཞིང་གུས་
ཞབས་མེད་པའི་དམག་མི་དེའི་ལག་པར་སྤྲོད་ཚུལ་མཐོང་མཁན་འདྲ་བྱས་ཤིང་། བསམ་
བློ་དྲུག་གསུམ་བཅོ་བརྒྱད་བཏང་ནས་མི་རྣམས་ཡིད་རྟོན་རུང་བའི་རྫུན་གཏམ་ཁག་ཅིག
དྲན་པར་བྱས་ཏེ། ཁོ་ཚོའི་རྒྱུ་ནོར་གསང་ནས་དབུལ་པོ་དབུལ་རྐྱང་ལ་བརྫུ་འདོད་ཅིང་།
སྐུ་ཞབས་བྱེའུས་བྲང་འདོགས་ཆུ་ཚོད་ཀྱི་གསེར་ཐག་བཀྲོལ་ནས་གོས་ཁུག་གི་ནང་དུ་
བཅུག་པ་རེད། གནམ་ངོ་འཐིབས་ཚེ་ཁོ་ཚོ་འཇིགས་སྣང་ཇེ་ཆེར་ཕྱིན། གློག་བཞུ་སྤར་
ཡང་དགོང་ཟས་ཟ་བར་ད་དུང་ཆུ་ཚོད་གཉིས་ཙམ་བསྒུག་དགོས་པ་དང་། སྐུ་ཞབས་
བྱེའུས་ཏག་སེ་སུམ་ཅུ་སོ་གཅིག་རྩེད་རྒྱུའི་གྲོས་མགོ་བཏོན་པ་དེ་ནི་མ་མཐར་ཡང་སྐྱོ་
ངལ་བསང་ཐབས་དང་ཡི་མུག་སེལ་ཐབས་ཡག་པོ་ཞིག་ཡིན་པས་ན་ཚང་མས་མོས་
མཐུན་བྱས། ཐ་ན་ཁོར་ཎེ་ཏད་ཀྱིས་ཀྱང་གུས་ལུགས་ལྟར་གང་ཟག་གི་མེ་བསད་ནས་དེའི་
ནང་ཞུགས་པ་རེད།
བྷོ་རྗེས་སྦག་དཀྲུག་བརྒྱབ་ནས་ཏག་སེ་སྤྲད་པ་དང་། ཏག་སེ་མགོ་བཙུགས་མ་ཉིད་ལ་
བུ་མོ་དཀར་རིལ་མར་སུམ་ཅུ་སོ་གཅིག་འཐོབ། ཚང་མ་གང་མགྱོགས་ཏག་སེའི་དབྱིངས་ལ་
ཚུད་དེ་མི་སོ་སོའི་སེམས་ནང་གི་འཇིགས་སྣང་ཐམས་ཅད་ཞི་བར་གྱུར། འོན་ཏེ་སྐུ་ཞབས་
བྱེའུ་བཟའ་ཚོ་གཉིས་པོས་ངན་འབྲེལ་གྱིས་གཡོ་ལས་བྱེད་པ་ཁོར་ཎེ་ཏད་ཀྱིས་ཚོར།
ཁོ་ཚོ་སྒྲོག་ཙེ་ཡོད་སར་ཟས་ཟ་བར་འགྲོ་རྩིས་བྱེད་སྐབས། སྐུ་ཞབས་ཧྥོ་ལན་ཝེ་སླར་
ཡང་ཐོན་ཡོང་བ་དང་། ལུད་པས་འགག་པའི་མགྲིན་སྒྲ་སྒྲོག་བཞིན་དུ། “བོ་རོ་ཤེའི་དམག་
དཔོན་གྱིས་གཞོན་ནུ་མ་དབྱི་ལི་ས་པད“རོ་སད་ལ་ད་དུང་དགོངས་པ་བཞེས་ཕྱོགས་བསྒྱུར་
65

འཛམ་གླིང་རྩོམ་རིག་གྲགས་ཅན་བོད་འགྱུར་དཔེ་ཚོགས།
མེད་དམ་ཞེས་གུས་པར་དྲིས་ཤོག་ཟེར་གྱིས” ཞེས་བཤད།
བུ་མོ་དཀར་རིལ་མས་གཏམ་དེ་ཐོས་རྗེས་གདོང་མདོག་ཐལ་སྐྱར་གྱུར་པ་དང་།
གཡོ་མེད་ཀྲོང་ངེར་ལུས་ཤིང་། དེ་འཕྲལ་གདོང་ཡོངས་དམར་པོར་གྱུར་ནས་ཁོང་ཁྲོས
སྐད་ཆ་བཤད་མི་ཐུབ། མཇུག་ཏུ་བུ་མོས་གློ་བུར་དུ “མི་ངན་ཁྲམ་པ། མ་རབས་ཐ་ཤལ།
བོ་རོ་ཤེའི་སྡུག་རོ་དྲི་ངན་ཅན་དེ་ལ་ངས་ཁས་རྩ་བ་ཉིད་ནས་ལེན་བགྱི་མིན་ཟེར་གྱིས་
ཞེས་ཤོད་ཅིག ཁྱོད་རང་གསལ་པོ་ཉོན་ཨང་། ངས་ཁས་རྩ་བ་ནས་ལེན་བགྱི་མིན” ཞེས་
ང་རོ་དྲག་པོ་བསྒྲགས།
སྦྱིན་བདག་རྒྱགས་པ་དེ་ཕྱིར་ཐོན་མ་ཐག་ཏུ་ཚང་མས་བུ་མོ་དཀར་རིལ་མའི་མཐའ་
ནས་བསྐོར་ཏེ་རྩད་འདྲི་བྱས་ཤིང་། བུ་མོར་དམག་དཔོན་དེ་ཐུག་པར་ཕྱིན་པའི་གསང་
བ་དེ་བཤད་རྒྱུའི་རེ་བ་བཏོན། བུ་མོས་སྔོན་ལ་མ་བཤད་ཀྱང་། ཡུན་རིང་མ་འགོར་བར་
སེམས་ནང་གི་ཁོང་ཁྲོ་མུ་མཐུད་དེ་གནོན་ཐབས་བྲལ་ནས་སྐད་ཆེན་པོས། “ཁོས་ཅི་བྱེད་
འདོད་པ་རེད། ཁོས་ཅི་བྱེད་འདོད་པ་རེད། ཁོས་ང་དང་མཉམ་དུ་ཉལ་དགོས་ཡོད་ཟེར་
གྱིས” ཞེས་བཤད། ཚང་མ་ཁོང་ཁྲོ་ཆེན་པོ་དེ་ལྟར་ལངས་པས་ཚིག་རྩུབ་དེ་འདྲ་བཤད་
ཀྱང་སུ་ཞིག་གི་རྣ་ལའང་གཟན་སྣང་མ་ཤར་ཞིང་། ཁོར་ཎེ་ཏད་ཀྱིས་གྷི་ལ་སི་ཤུགས་ཀྱིས་
སྒྲོག་ཙེའི་སྟེང་དུ་བརྡབས་ནས་ཧྲུག་བཅག་བཏང་བ་རེད། དེ་དུས་ངོ་ཚ་བྲལ་བའི་དམག
མི་དེ་ལ་སུན་འབྱིན་བྱེད་པའི་འབོད་སྒྲ་དང་། རབ་ཏུ་ཁྲོས་པའི་འཁང་རའི་སྒྲ་ཁོ་ན་ཐོས་
རྒྱུ་ཡོད་པ་དང་། དགྲ་བོས་བུ་མོ་དཀར་རིལ་མ་ལ་རང་ལུས་བློས་གཏོང་དགོས་རྒྱུའི་རེ་བ་
བཏོན་པའི་གནས་ཚུལ་དེའི་ནང་དུ་ཁོ་རང་ཚོ་ཡོངས་རྫོགས་ཚུད་པ་ལྟར་མཐུན་སྒྲིལ་
བྱས་ཏེ་དགྲ་བོར་འགོག་རྒོལ་བྱེད། བྷོ་རྗེས་མི་དེ་ཚོའི་བྱ་སྤྱོད་ནི་གནའ་བོའི་ཀླ་ཀློའི་མི་
རིགས་དང་གཉིས་སུ་མེད་ཅེས་བཤད་པ་དང་། ལྷག་པར་དུ་ལྕམ་སྐུ་ཞབས་དེ་ཚོས་བུ་མོ་
དཀར་རིལ་མ་ལ་དེ་བས་དགའ་དགའ་གཅེས་གཅེས་བྱེད། བཙུན་མ་དེ་གཉིས་ཟས་ཟ་
66

མགུལ་རྒྱན།
སྐབས་གཞི་ནས་བབས་ཡོང་བ་དང་། དེ་གཉིས་ཀྱིས་མགོ་བོ་སྒུར་ཏེ་གཏམ་ཚིག་གཅིག་
ཀྱང་མི་བཤད།
ཁོང་ཁྲོ་ཐེངས་དང་པོ་དེ་ཡོལ་བ་དང་ཚང་མས་རྒྱུན་ལྡན་བཞིན་དགོང་ཟས་ཟོས། འོན
ཏེ་ཐམས་ཅད་སེམས་དོན་དྲན་བཞིན་ཡོད་པས་སྐད་ཆ་བཤད་མཁན་དེ་ཙམ་མེད་པ་རེད།
བུད་མེད་ཚོ་སྔ་ས་ནས་སོ་སོའི་ཁང་པར་ལོག་པ་དང་། སྐྱེས་པ་ཚོས་ཐ་མག་འཐེན་
བཞིན་དུ་ཏག་སེ་རྒྱག་མཁན་སྒྲིག་འཛུགས་བྱས་ཤིང་། དེ་ཚོས་སྐུ་ཞབས་ཧྥོ་ལན་ཝེ་གདན་
དྲངས་ཏེ་ཐབས་ཀྱིས་ཁོའི་ས་ནས་དམག་དཔོན་དེའི་དགྲ་འཛིན་གྱི་རྣམ་འགྱུར་ཞི་ཐབས་
བཟང་བ་འདྲ་ཨེ་རྙེད་བལྟས་ཀྱང་། ཁོས་ནི་སེམས་ནང་ཏག་སེ་ཁོ་ན་བཞག་ནས་ཅི་ཡང་
མི་ཉན་ཞིང་ལན་མི་འདེབས་ལ། བར་མཚམས་མེད་པར “ཏག་སེ་བསྐྱོན་ཤོག་སྐུ་ཞབས་
ཚོ། ཏག་སེ་བསྐྱོན་ཤོག” ཅེས་སུ་ཁོ་ན་སྨྲ་ཞིང་། ཁོ་ཏག་སེར་དབྱིངས་དེ་ལྟར་ཞུགས་
ནས་ལུད་པ་ལུ་རྒྱུའང་བརྗེད་པས། སྐབས་རེར་ཁོའི་བྲང་ཁོག་ནས་སྒྲ་ཧ་ཅང་རིང་པོ་ཞིག་
གྲག་པར་བྱེད་ལ། གློ་བའི་འདབ་མ་བརྡབས་ནས་དབུགས་འཚང་བའི་ནད་ཀྱི་ཧག་སྒྲ་སྣ་
ཚོགས་གྲག་པའི་ནང་དུ། ཤུགས་དང་ལྡན་པའི་སྒྲ་ཚིགས་དང་སྒྲ་ཚིགས་དམའ་པོ་ནས་དེ་
ཕོ་ཆུང་ཆུང་གིས་བྱ་སྐད་སྦྱོང་སྐབས་སྒྲོག་པའི་འཛེར་ཞིང་འགག་པའི་བཙིར་སྐད་ལྟ་བུའི་
སྒྲ་དེ་འདྲ་ཡང་ཡོད་པ་རེད།
ཁོའི་བཟའ་མོ་ཉོབ་ཐག་ཆོད་ནས་ཁོ་ཉལ་བར་འབོད་དུས་ཁོས་མ་ཕྱིན་པས། མོ་ཁེར་
མར་འགྲོ་དགོས་ཐུག་པ་སྟེ། མོ་སྔ་དྲོའི་ལས་རེས་ཡིན་པས་ཞོགས་པ་ཉི་མ་ཤར་མ་ཐག་ཏུ་
ལངས་དགོས་བགྱི་ཡོད་པ་དང་། ཁོ་ནི་དགོང་མོའི་ལས་རེས་ཡིན་པས་གྲོགས་པོ་ཚོ་ལྷན་དུ
མཚན་འཁྱོངས་ག་དུས་བསྡད་ཀྱང་ཆོག་བགྱི་ཡོད། “ཁྱེད་ཀྱིས་འོ་མའི་ནང་དུ་སྒོ་ངའི་སེར་
སྤྲི་བཙོས་པའི་ངའི་དགོང་ཟས་དེ་ཐབ་ཟུར་དུ་ཚ་པོ་བཟོས་བྱས་འཇོག་རོགས།” ཁོས་དེ་
སྐད་བཤད་ཟིན་པ་དང་སླར་ཏག་སེ་བརྒྱབ། ཚང་མས་ཁོའི་ས་ནས་གནས་ཚུལ་ཅི་ཡང་གོ་རྒྱུ་
67

འཛམ་གླིང་རྩོམ་རིག་གྲགས་ཅན་བོད་འགྱུར་དཔེ་ཚོགས།
མེད་པ་ཤེས་རྗེས་སྦག་གྲ་བསྡུ་རན་པའི་ཁྱབ་བསྒྲགས་བྱས་ཏེ་རང་སོ་སོ་ཉལ་བར་ཕྱིན།
ཉིན་གཉིས་པར་ཁོ་ཚོ་སྔར་བཞིན་སྔ་པོ་ལངས་པ་དང་། ཚང་མའི་སེམས་ནང་རེ་བ་
རབ་རིབ་ཅིག་འཆང་ཞིང་། ཐོན་འདོད་ཀྱང་ཇེ་ཆེར་ཕྱིན། ཁོ་ཚོ་འགྲུལ་ཁང་ཆུང་ཆུང་
སྐྱུག་བྲོ་པོ་དེའི་ནང་ད་དུང་ཉི་མ་གཅིག་སྡོད་དགོས་དོགས་ཤིན་ཏུ་ནས་སྐྲག
ཨ་ཙི། ཤིང་རྟ་འཐེན་མཁན་གྱི་རྟ་ནི་རྟ་རའི་ནང་དུ་བཅུག་ནས་བཞག་ཡོད་པ་དང་།
ཤིང་རྟ་བ་ནི་ད་དུང་མཐོང་སར་བསྡད་མེད། ཁོ་ཚོར་བྱེད་རྒྱུ་མེད་སྟབས་ཤིང་རྟའི་མཐའ་
འཁོར་དུ་སྐོར་བ་ཁོ་ན་རྒྱག་བཞིན་དུ་བསྡད།
ཞོགས་ཟས་དེ་ནི་ཡི་མུག་གི་ཁྲོད་དུ་ཟོས་པ་དང་། ཚང་མས་བུ་མོ་དཀར་རིལ་མར་
རྣམ་འགྱུར་གྲང་ཤུར་ཙམ་སྟོན་པ་ལྟར་སྣང་སྟེ། མཚན་མོའི་དུས་སུ་མི་ལ་བསམ་བློ་གཏིང་
ཟབ་པ་འཁོར་བགྱི་ཡོད་པར་བརྟེན། མཚན་མོ་གཅིག་འདས་རྗེས་ཁོ་ཚོའི་ལྟ་སྟངས་ལ་
འགྱུར་བ་འགྲོ་བགྱི་ཡོད། ཁོ་ཚོས་ད་ལྟ་བུ་མོ་དེ་ལ་འཁོན་སེམས་ཅུང་ཟད་འཆང་ཞིང་།
དེས་ཁ་རོག་ལ་བོ་རོ་ཤེའི་དམག་དཔོན་དེ་འཚོལ་བར་མི་འགྲོ་བ་ཅི་ཡིན་ནམ། དེ་འདྲ་
བྱས་ན་ཉིན་གཉིས་པར་ལམ་རོགས་ཚོ་གཉིད་ལས་སད་དུས་ཁོ་ཚོར་བསམ་ཡུལ་ལས་
འདས་པའི་གསར་འགྱུར་ཡག་པོ་ཞིག་གྲ་སྒྲིག་བྱེད་མི་ཐུབ་བམ། གལ་སྲིད་མོས་དམག་
དཔོན་དེར་ལམ་རོགས་ཚོ་ལ་སྙིང་རྗེ་སྐྱེས་པས་གཞི་ནས་ཁས་བླངས་པ་ཡིན་ཞེས་ལབ་ན།
མོའི་ལ་རྒྱ་བསྲུང་ཐུབ། མོའི་ངོས་ནས་བཤད་ན་བྱ་བ་དེ་རིགས་ལ་ཧ་ལས་རྒྱུ་ཅི་ཡང་མེད་
སྙམ་དུ་སེམས་སོ། །
འོན་ཏེ་བསབསམ་ཚུལ་དེ་རིགས་ཁ་ནས་དངོས་སུ་བཤད་མཁན་བྱུང་མེད།
ཕྱི་དྲོ་ཚང་མ་ཉོབ་ནས་བཟོད་གླགས་དང་བྲལ་བས། བྷོ་རྗེས་གྲོང་རྡལ་གྱི་ཉེ་འདབས་
སུ་འཆམ་ཙམ་བྱེད་པར་འགྲོ་རྒྱུའི་གྲོས་མགོ་བཏོན་པ་དང་། རང་སོ་སོའི་ལུས་པོ་ལེགས་
པར་བཏུམས་རྗེས་མི་ཚོ་ཆུང་ཆུང་དེ་ཐོན་ཞིང་། ཁོར་ཎེ་ཏད་ནི་འགྲུལ་ཁང་གི་ནང་དུ་མེ་
68

མགུལ་རྒྱན།
བསྲོས་ནས་སྡོད་འདོད་པས་ཕྱིར་མ་ཕྱིན་པ་དང་། བཙུན་མ་དེ་གཉིས་ཀྱང་རྣམ་ཀུན་ཆོས་
ཁང་དུ་མིན་ན་ཆོས་མཛད་ཀྱི་ཤག་ཏུ་དུས་ཚོད་བསྐྱལ་ནས་སྡོད་རྒྱུར་གོམས་པས་ཕྱིར་མ་
ཐོན་པ་རེད།
གནམ་གཤིས་ཉིན་རེ་བཞིན་ཇེ་གྲང་དུ་ཕྱིན་ནས་རྣ་བ་དང་སྣ་ཁུང་ཁབ་བཙུགས་
པ་ལྟར་འཁྱགས་ཤིང་། རྐང་པ་ཟུང་ཤིན་ཏུ་ནས་འཁྱགས་ཏེ་གོམ་པ་རེ་སྤོས་ནའང་སྡུག་པོ་
ཐེངས་རེ་མྱོང་བགྱི་ཡོད་པ་ལྟར་སྣང་ཞིང་། ཞིང་ཁ་དག་ནི་མུ་མཐའ་མི་མངོན་པའི་གླིང་
དཀར་པོ་ཞིག་ལྟར་ཤིན་ཏུ་ནས་ཡི་མུག་དང་སྐྱི་གཡའ་བར་སྣང་བས། ཚང་མར་གྲང་ངད་
རུས་ཚིགས་ཀྱི་གཏིང་དུ་སིམ་སྣང་ཤར་ཞིང་། སེམས་ངལ་ཆེ་བས་ལམ་སེང་ཁ་ཕྱིར་སློག་
སྟེ་ལོག་པ་རེད། བུད་མེད་དེ་བཞི་པོ་སྔོན་ལ་འགྲོ་བ་དང་། སྐྱེས་པ་དེ་གསུམ་པོ་ཐག་མི་
རིང་བའི་ས་ནས་རྗེས་སུ་སྙེག་ཡོང་བཞིན་ཡོད་པ་རེད།
སྐུ་ཞབས་བྱེའུས་གནས་ཚུལ་གསལ་པོ་མཐོང་ཞིང་། “འཕྱོན་མ་སྐྱུག་མེར་སློང་མཁན་
དེས་ཁོ་ཚོ་ས་ཆ་འདི་འདྲ་ཞིག་ཏུ་རྒྱུན་རིང་བསྒུག་ཏུ་འཇུག་མཁན་ཡིན་ནམ” ཞེས་གློ་
བུར་དུ་དྲི་བ་བཏོན། བྷོ་རྗེ་ནི་ནམ་ཡང་གུས་ལུགས་དང་ལྡན་པ་ཞིག་ཡིན་པ་དེས “བུད་
མེད་གང་ཞིག་ཨུ་ཚུགས་ཀྱིས་སྡུག་བསྔལ་བའི་བློས་གཏོང་བྱེད་དུ་འཇུག་མི་རུང་བར། བྱ་
བ་དེ་རིགས་མོ་རང་གི་འདོད་མོས་ལྟར་བྱེད་དུ་འཇུག་རྒྱུ་རེད” ཅེས་བཤད། སྐུ་ཞབས་ཁད་
རེ“ལཱ་མ་དྷེན་གྱིས་ཀྱང “གལ་སྲིད་ཚང་མས་བཤད་པ་ལྟར་ཧྥ་རན་སི་པས་དྷི་ཨེ་ཕ་ནས་
དཔུང་རྒོལ་བྱེད་བདེན་ཡིན་ན་དམག་དཔུང་གཉིས་གདོང་ཐུག་ས་ཐོ་ཐེ་གྲོང་རྡལ་ལས་མ་
འདས” ཞེས་བསམ་འཆར་བཤད། དེ་སྐད་ཐོས་རྗེས་གཞན་དེ་གཉིས་དངངས་སྐྲག་ལངས།
སྐུ་ཞབས་བྱེའུས། “བྱས་ན་ང་རང་ཚོ་རྐང་ཐང་མར་བྲོས་ནས་འགྲོ” ཞེས་བཤད། བྷོ་རྗེས་
ཕྲག་པ་གཟེངས་ཙམ་བྱས་ཏེ། “གངས་ཆེན་པོ་འདི་འདྲའི་སྟེང་ནས་ལྕམ་སྐུ་ཞབས་ཁ་ཤས་
འཁྲིད་དེ་ཇི་ལྟར་འབྲོ་དགོས། ཁོ་ཚོས་ལམ་སེང་རྗེས་འདེད་བཏང་ནས་སྐར་མ་བཅུ་ཡང་མ་
69

འཛམ་གླིང་རྩོམ་རིག་གྲགས་ཅན་བོད་འགྱུར་དཔེ་ཚོགས།
འགོར་བར་ང་རང་ཚོ་འཇུ་བཟུང་གིས་བཟུང་དམག་ལ་བརྩིས་ཏེ་ཕྱིར་འཁྲིད་ཡོང་བགྱི་རེད།
དེ་དུས་དམག་མི་དེ་ཚོས་བཀོད་པ་ཅི་བཏང་རུང་ཉན་དགོས་ཐུག་བགྱི་རེད” ཅེས་གཏམ་
གནས་ལུགས་རྒྱུ་མཚན་དང་ལྡན་པ་བཤད་པས་ཚང་མ་ཁ་རོག་ལ་བསྡད།
ལྕམ་སྐུ་ཞབས་ཚོས་རྒྱན་སྤྲོས་བྱེད་སྟངས་ཀྱི་སྐོར་གླེང་བར་བྱེད་ཀྱང་། དེ་ཚོའི་བར་
འཚེར་འཚེར་དུམ་དུམ་ངང་འཁྲུག་ཆ་དོད་པོ་མེད།
གློ་བུར་དུ་ཁྲོམ་གྱི་ཟུར་དུ་བོ་རོ་ཤེའི་དམག་དཔོན་དེ་ཐོན་པ་དང་། མུ་མཐའ་མི་
མངོན་པའི་གངས་ཀྱི་སྟེང་དུ་དམག་ཆས་གྱོན་པའི་ཁོའི་གཟུགས་པོ་ཕྲ་པོ་གྲོག་མ་སྐེད་
ཉག་དང་འདྲ་བ་དེ་མངོན་ཞིང་། གོམ་པ་སྤོ་དུས་པུས་མོ་གཞོགས་གཉིས་ལ་བགྲད་པ་དེ་
ནི་གཙང་མར་ཕྱིས་ཙམ་ཡིན་པའི་ལྷམ་ཡུ་རིང་བཙོག་པ་མ་ཆགས་པ་བྱེད་མཁན་དམག་
དཔོན་གྱི་དམིགས་བསལ་འགྲོ་སྟངས་ཤིག་རེད།
ཁོས་བུད་མེད་ཚོའི་མདུན་ནས་འགྲོ་དུས་སྐེད་པ་གུག་ཙམ་བྱས་ཀྱང་། སྐྱེས་པ་དེ་
ཚོར་མཐོང་ཆུང་ཧ་ཅང་ཚ་པོའི་སྒོ་ནས་ལྟ་ཙམ་བྱས། སྟབས་ལེགས་ནས་སྐུ་ཞབས་བྱེའུས་
ཞྭ་མོ་འབུད་རྩིས་ཀྱི་ལག་བརྡ་ཞིག་བྱས་པ་མ་གཏོགས། མི་དེ་དག་ཀྱང་ལ་རྒྱ་ཆེན་པོ་དང་
ལྡན་པས་ཞྭ་མོ་འཕུད་མེད་པ་རེད།
བུ་མོ་དཀར་རིལ་མའི་བྱད་བཞིན་རྣ་བའི་མཚམས་བར་དམར་རྐྱང་ཆགས་པ་དང་།
དམག་དཔོན་དེས་འཛེམ་ཟོན་སྤུ་ཙམ་ཡང་མེད་པར་མཐོང་ཆུང་དེ་ལྟར་བྱེད་མྱོང་བའི་
སྨད་འཚོང་མ་དེ་དང་མཉམ་དུ་འཆམ་འཆམ་བྱེད་དུས་ཏག་ཏག་དམག་དཔོན་དེ་དང་
འཕྲད་པས། ཁྱོ་ག་ཡོད་པའི་བུད་མེད་དེ་དག་གི་ཡིད་ལ་ཞབས་འདྲེན་ཧ་ཅང་ཆེན་པོ་ཞུས་
སྣང་འཆར་ཞིང་ངོ་ཚ་ཐག་ཆོད་པ་རེད།
དེ་འཕྲལ་དེ་ཚོས་དམག་དཔོན་དེའི་གཟུགས་བྱད་དང་རྣམ་པ་སོགས་ཀྱི་སྐོར་གླེང་བ་
དང་། ལྕམ་སྐུ་ཁད་རེ“ལཱ་མ་དྷེན་ནི་དམག་དཔོན་མང་པོ་དང་འབྲེལ་འདྲིས་བྱེད་མྱོང་བས་
70

མགུལ་རྒྱན།
དམག་དཔོན་ལ་དཔྱོད་པར་མཁས། མོས་དམག་དཔོན་དེ་རྫིག་པོ་ཡོད་པར་འདོད་པ་དང་།
མོས་ཐ་ན་ཧྥ་རན་སི་མིན་པར་ཕངས་སེམས་ཆེན་པོ་བྱས་ཤིང་། དེ་ལྟ་མིན་ན་རྟ་དམག་གོ་
ཧྲག་རྫིག་པོ་ཞིག་ཡིན་པས་བུད་མེད་ཡོངས་ཀྱི་ཡིད་དབང་འཕྲོག་ངེས་རེད་ཅེས་བཤད།
འགྲུལ་ཁང་ནང་སླེབས་པ་དང་། དེ་ཀུན་ཅི་བྱེད་མི་ཤེས་པར་འབྲེལ་མེད་ཀྱི་བྱ་བ་
ཆུང་ཙག་འགའི་དོན་དུ་ཚིག་ཧ་ཅང་གནག་པོ་རྐྱང་རྐྱང་བཤད་པ་དང་། དགོང་ཟས་ཁ་ཁུ་
སིམ་སིམ་ངང་མགྱོགས་པར་ཟོས་ཏེ། རང་སོ་སོའི་ཐོག་ཁར་ཉལ་བར་བསྐྱོད་ནས་གཉིད་
མགྱོགས་ཙམ་ཁུག་སྟེ་དུས་ཚོད་འཁྱོལ་རེ་བྱེད།
ཉིན་གཉིས་པའི་ཞོགས་པ་ཐོག་ཁ་ལས་བབས་ཡོང་བ་དང་། ཚང་མ་ཡིད་ཐང་ཆད་
འདྲར་སྣང་བ་མ་ཟད། ཚང་མའི་སེམས་ནང་ཁོང་ཁྲོའི་མེ་ལྕེ་རབ་ཏུ་འབར། ལྕམ་སྐུ་ཞབས་
དེ་དག་གིས་ཧ་ལམ་བུ་མོ་དཀར་རིལ་མར་སྐད་ཆ་བཤད་བགྱི་མེད་པ་རེད།
ཅོང་དྲིལ་གྱི་སྒྲ་གྲག་པ་དང་། ཆོས་ཁང་ནང་ཕྲུ་གུར་ཁྲུས་དབང་བསྩལ་རྒྱུ་ཡིན་པ་
རེད། བུ་མོ་རྒྱགས་པ་དེ་ལ་ཕྲུ་གུ་ཞིག་སྐྱེ་མྱོང་བ་དེ་དབྱི་ཧྥུ་ཐོད་ཀྱི་ཞིང་པའི་ཁྱིམ་ནང་
གསོ་རྒྱུར་བཅོལ་ནས། མོས་ལོ་རེར་བལྟ་བར་ཐེངས་རེ་ཡང་མི་འགྲོ་ཞིང་། ནམ་རྒྱུན་ནས་
ཀྱང་དེ་དྲན་བགྱི་མེད་མོད། ཁྲུས་དབང་ཞུ་གྲབས་ཡོད་པའི་ཕྲུ་གུ་དེ་དྲན་དུས། མོ་རང་གི་
ཕྲུ་གུར་གློ་བུར་དུ་སྐྱེས་མའི་བྱམས་སེམས་དྲག་པོ་ཞིག་ཤར་ནས། ཅི་ལའང་མ་ལྟོས་པར་
མཛད་སྒོ་དེར་ཞུགས་པར་འགྲོ་བ་ཡིན་ཞེས་བཤད།
ཁོ་ཚོ་ཚང་མས་ཐབས་ཤེས་ཤིག་གཏན་ཁེལ་བྱེད་རན་པ་ཚོར་བས་ན། བུ་མོ་ཕྱིན་མ་
ཐག་ཏུ་ཚང་མས་སྔོན་ལ་ཕན་ཚུན་ལྟ་རེས་བྱས་པ་དང་།དེ་ནས་རྐུབ་སྟེགས་ཕྱོགས་གཅིག་
ཏུ་རུབ་ཡོང་། སྐུ་ཞབས་བྱེའུར་གློ་བུར་བསམ་བློ་ཞིག་འཁོར་ནས་དམག་དཔོན་ལ་བུ་མོ་
དཀར་རིལ་མ་གཅིག་པུ་བཀག་ནས་གཞན་དག་འགྲོ་རུ་འཇུག་རོགས་ཞུ་རྒྱུའི་གྲོས་མགོ་
བཏོན་པ་རེད།
71

འཛམ་གླིང་རྩོམ་རིག་གྲགས་ཅན་བོད་འགྱུར་དཔེ་ཚོགས།
སྐུ་ཞབས་ཧྥོ་ལན་ཝེས་སྔར་བཞིན་ལན་བསྐྱལ་ཡང་། འཇར་མན་པ་དེས་སྐྱེ་འགྲོའི་
རང་གཤིས་མངོན་རྗེན་རྟོགས་བགྱི་ཡོད་པས་ན། སྐུ་ཞབས་ཧྥོ་ལན་ཝེ་དེ་མ་ཉིད་དུ་ཕྱིར་
ལོག་ནས། དམག་དཔོན་དེའི་རེ་བ་ཇི་སྲིད་མ་འགྲུབ་པ་དེ་སྲིད་བར་ཚང་མ་བཀག་ཉར་
བྱེད་ངེས་ཡིན་ཞེས་ལན་བསྐུར་ཡོང་བ་རེད།
ལྕམ་སྐུ་བྱེའུའི་གྲོང་ཁྱེར་ནང་གི་ཁྲམ་པའི་མ་རབས་གཤིས་སྤྱོད་ཧོབ་སྟེ་འབར་གས་
བྱས་ཏེ། “ང་ཚོ་འདི་གར་ཤི་རྒྱུར་བསྒུགས་ནས་བསྡད་ན་འགྲིག་བགྱི་མ་རེད། སྐྱེས་པ་
ཡོད་ཚད་དང་བྱ་བ་དེ་རིགས་བྱེད་པ་དེ་གཡེམ་མ་དེའི་དང་པོའི་ལས་ཡིན་པས། ངས་བྱས་ན་
མོས་མི་འདི་དང་མཉམ་དུ་སྡོད་པ་དང་མི་གཞན་ཞིག་དང་མཉམ་དུ་མི་སྡོད་པ་བྱེད་དབང་
ཡོད་མ་རེད་བསམ་གྱིས། ངས་སྐད་ཆ་ཚིག་གཅིག་འདྲི་རྒྱུར་རུ་ཨེན་དུ་མི་སུ་བྱུང་བྱུང་དང་
མཉམ་དུ་སྡོད་པ་དང་། ཐ་ན་མོས་ཤིང་རྟ་བ་དང་ཡང་མཉམ་དུ་སྡོད་མྱོང་བ་རེད། གནས་ཚུལ་
དེ་ངས་ཧ་ཅང་གསལ་པོ་ཧ་གོ་བགྱི་ཡོད། ཤིང་རྟ་བ་དེས་ང་ཚོའི་ཚོང་ཁང་ནས་རྒུན་ཆང་ཉོ་
བགྱི་རེད། ཡིན་ན་ཡང་དེ་རིང་ང་ཚོར་དཀའ་ངལ་སེལ་རོགས་ཟེར་དུས་མོ་བུད་མེད་སྐྱུག་
བྲོ་པོ་དེ་འདྲ་ཞིག་གིས་ཚུལ་ལྡན་ཡིན་ཁུལ་བྱེད་པ་རེད། ངས་བྱས་ན་དམག་དཔོན་དེའི་
བྱ་སྤྱོད་ཚུལ་དང་ལྡན་པ་ཞིག་རེད་བསམ་གྱིས། ཁོང་བུད་མེད་བསྟེན་རྒྱུ་མ་བྱུང་བར་ཡུན་
རིང་སོང་བ་ཡིན་ཡང་སྲིད། ང་ཚོ་བུད་མེད་འདི་གསུམ་པོ་དཀར་རིལ་མ་ལས་ཀྱང་བློ་ལ་
བབས་པ་ཡོད་པ་སྨོས་མེད་ཡིན་རུང་། ཁོང་གིས་དེ་འདྲ་མ་བྱས་པར། ཁོང་ལ་མི་ཡོད་ཚད་
ཀྱི་ཨ་ལྕེ་བྱེད་མཁན་བུད་མེད་དེ་བྱུང་ན་འགྲིག་བགྱི་ཡོད་རེད། ཁོང་གིས་ཁྱོ་ག་ཡོད་པའི་
བུད་མེད་ལ་བརྩི་འཇོག་བྱེད་ཤེས་བགྱི་འདུག་ལགས། ཁྱེད་རྣམས་ཚོས་དགོངས་པ་ཞིག་
བཞེས་དང་། ཁོང་ནི་ས་ཆ་འདི་གའི་བདག་པོ་རེད། ཁོང་གིས་ང་ལ་དགོས་ཟེར་ན། དམག་
མི་དེ་ཚོའི་རོགས་རམ་གྱི་འོག་ཏུ་ང་ཚོར་བཙན་གཡེམ་བཏང་ཆོག་ཆོག་རེད” ཅེས་བཤད།
ལྕམ་དེ་གཉིས་ཁ་འདར་ཆུང་ཆུང་རེ་ཤོར་བ་དང་། མཛེས་ལྡན་ལྕམ་ཁད་རེ•ལཱ་མ་
72

མགུལ་རྒྱན།
དྷེན་གྱི་མིག་ལས་འོད་འཚེར་བ་མ་ཟད། ངོ་མདོག་ཅུང་སྐྱ་བར་གྱུར་པ་ནི་རང་ཉིད་ལ་
དམག་དཔོན་དེས་ཁྲེལ་མེད་ངང་བཙན་གཡེམ་བྱས་སྣང་ཤར་བ་དང་འདྲའོ། །
སྐྱེས་པ་ཚོ་ཟུར་ཞིག་ན་གྲོས་ཁ་སྡུར་བཞིན་ཡོད་ཀྱང་། ད་ཆ་ཚང་མ་ཚུར་རུབ་ཡོང་།
སྐུ་ཞབས་བྱེའུ་ཁོང་ཁྲོ་མེ་ལྟར་འབར་ནས་ཐ་ཤལ་མ་དེ་རྐང་ལག་བསྡམས་བཀྱིགས་ཀྱིས་
དགྲ་བོར་རྩིས་འབུལ་ཞུ་རྒྱུའི་འདོད་ཚུལ་འཛིན་པ་དང་། བྷོ་རྗེ་ནི་མི་རབས་གསུམ་གྱིས་ཕྱི་
འབྲེལ་གཞུང་ཚབ་ཆེན་པོ་བྱེད་མྱོང་བའི་ཁྱིམ་ནང་སྐྱེས་པ་མ་ཟད། ཁོ་རང་ལ་ཕྱི་འབྲེལ་
མཁས་པའི་ཉམས་ཤིག་རང་བཞིན་ལྷན་སྐྱེས་སུ་མངའ་བ་དེས་ཐབས་ལ་བརྟེན་རྒྱུའི་
འདོད་ཚུལ་འཛིན་ཞིང་། “སྔོན་ལ་བུ་མོར་སློབ་གསོ་ཡག་པོ་བརྒྱབ་ན་ལེགས” ཞེས་སྨྲས།
དེས་ན་ཚང་མས་གསང་གྲོས་བྱས།
བུད་མེད་ཚོས་དེ་བས་མགོ་རུབ་རུབ་ངང་སྐད་སྒྲ་ཤིན་ཏུ་ཆུང་བར་བྱས་ཤིང་། ཚང་
མས་རང་རང་སོ་སོའི་བསམ་འཆར་སྣ་ཚོགས་བཤད་པ་མ་ཟད། ཧ་ཅང་འདྲ་ཆགས་པོར་
སྨྲས། ལྷག་པར་དུ་ལྕམ་སྐུ་ཞབས་དེ་ཚོས་སྙན་ཞིང་འཇམ་ལ་གོ་རྒྱུ་ཡོད་པའི་བཤད་སྟངས་
དང་། ཚིག་སྦྱོར་སྙན་པོར་བརྟེན་ནས་ཆེས་མ་རབས་འཆལ་སྤྱོད་ཀྱི་བརྗོད་དོན་གླེང་བར་
བྱེད། སྐད་ཆ་མངོན་ཆུང་དེ་ལྟར་ངང་བཤད་པས། ཆ་རྒྱུས་མེད་མཁན་ཞིག་ཧོབ་སྟེ་འཛུལ་
ཡོང་ན་ཧ་གཏན་ནས་གོ་མི་ཐུབ། འོན་ཏེ་སྤྱི་ཚོགས་ཀྱི་རིམ་གྲས་མཐོ་བའི་བུད་མེད་ཐམས་
ཅད་ཀྱི་ལུས་ལ་གྱོན་པའི་ཁྲེལ་ཡོད་ཀྱི་གོས་སྲབ་པོ་དེས་ཕྱི་ཚུལ་འགེབས་ཐུབ་པ་ཙམ་ལས།
དེ་ཚོར་བསམ་ཡུལ་ལས་འདས་པའི་མ་རབས་འཆལ་སྤྱོད་ཀྱི་གནས་ཚུལ་དེ་ཐུག་དུས་
རང་དབང་མེད་པར་དགའ་བའི་འཛུམ་མདངས་ལྷུག་པོར་གྲོལ་བ་དང་། སེམས་ཀྱི་གཏིང
ནས་སྤྲོ་བ་འཕེལ་བ་ནི་རྨ་བྱས་དབྱར་རྔ་ཐོས་པ་ལྟར་དུ་སྣང་ཞེས་སྨྲས་ཆོགདེ་ཚོས་འཁལ་
ལེ་འཁོལ་ལེའི་སེམས་འཆང་བཞིན་དུ་མི་གཞན་དག་བར་གཡེམ་ཐག་འཐེན་འདོད་པ་ནི།
མ་བྱན་ཁ་སླ་པོ་ཞིག་གིས་འགྲམ་ཆུ་ལྡང་བཞིན་དུ་གཞན་ཞིག་གི་དགོང་ཟས་བཟོ་བ་དང་
73

འཛམ་གླིང་རྩོམ་རིག་གྲགས་ཅན་བོད་འགྱུར་དཔེ་ཚོགས།
གཉིས་སུ་མེད།
མཐའ་མར་ཁོ་ཚོའི་སྣང་ངོར་སྒྲུང་དེ་དགོད་བྲོ་བར་མངོན་པས་རང་བཞིན་དུ་བློ་བདེ་
བག་ཕེབས་ལ་གྱུར། བྷོ་རྗེས་བློ་ཁོག་ཆེ་བའི་མཚར་གཏམ་དགོད་བྲོ་པོ་ཁ་ཤས་དྲན་ཡང་དེས་
བཤད་མཁས་པོ་དེ་ལྟར་བྱས་པ་མ་ཟད། རྣ་ལ་གཟན་པོ་མེད་པས་འཛུམ་མདངས་སྟོན་མཁན་
བྱུང་བ་རེད། སྐུ་ཞབས་བྱེའུས་བཙོག་གཏམ་ཚིག་འགའ་སྨྲས་པ་ཚང་མས་ཉན་རྗེས་རྣ་ལ་
གཟན་པོ་མ་བྱུང་བས་ན། དེའི་བཟའ་ཟླས་ཁ་རི་ཁ་ཐུག་ངང་མོ་རང་གི་ལྟ་སྟངས་བཤད་པས་
དེར་ཡོད་མཁན་ཚོའི་མོས་མཐུན་ཐོབ། མོས “བུ་མོ་དེའི་ནམ་རྒྱུན་གྱི་ལས་ཀ་ཡིན་པས་
ཁོང་གིས་མི་གཞན་ལ་ཁ་ཡ་བྱེད་ཀྱིན་དུ་ཏག་ཏག་མི་དེ་ལ་ཁ་ཡ་མི་བྱེད་པའི་རྒྱུ་མཚན་ག་
རེ་ཡིན་ནམ" ཞེས་བཤད། གཅེས་པར་འོས་པའི་ལྕམ་ཁད་རེ-ལཱ་མ་དྷེན་ལ་གལ་སྲིད་མོ་
རང་བུ་མོ་དཀར་རིལ་མ་ཡིན་ན། མོས་གཞན་སུ་ཞིག་ལ་ཁ་ཡ་མ་བྱས་པར་འཇོག་དགོས་
བྱུང་རུང་། མི་དེ་ལ་ཏན་ཏན་ཁ་ཡ་བྱེད་སྙམ་པའི་བསམ་ཚུལ་འདི་འདྲ་ཡང་བྱུང་བ་རེད།
སྐོར་སྐྱིལ་བྱས་པའི་མཁར་རྫོང་ཞིག་བཙན་བཟུང་བྱེད་པ་དང་འདྲ་བར། དེ་ཚོས་
བསྐོར་བརྡུངས་བྱེད་ཐབས་ཐད་གྲོས་ཁ་ཡུན་རིང་བསྡུར་བ་དང་། ཚང་མས་སོ་སོས་བསྒྲུབ་
དགོས་པའི་ལས་འགན་དང་། བཤད་དགོས་པའི་གནས་ལུགས། སྤྱོད་དགོས་པའི་གཡོ་
ཐབས་བཅས་གཏན་ལ་ཕབ་ཅིང་། ཀུན་གྱིས་དཔུང་རྒོལ་འཆར་གཞི་དང་། འདོན་དགོས་
པའི་ཇུས་ངན། བུ་མོ་དོགས་ཟོན་མེད་པ་དང་བསྟུན་ནས་གློ་བུར་འཇབ་རྒོལ་བྱེད་རྒྱུ་
བཅས་མཉམ་དུ་གཏན་ཁེལ་བྱས་ཏེ། མཁར་གྲོང་གསོན་མ་དེ་ཉིད་བཙན་ཤུགས་ཀྱིས་སྒོ་
མོ་ཕྱེ་སྟེ་དགྲ་བོ་བསུ་རུ་འཇུག་རྒྱུ་བྱས་པ་རེད།
འོན་ཏེ་ཁོར་ཎེ་ཏད་ཀྱིས་སྔ་ཕྱི་བར་གསུམ་དུ་ཁོ་ཚོ་དང་རྒྱང་ཐག་རིང་པོའི་སར་
བསྡད་དེ་བྱ་བ་དེ་ལ་རྩ་བ་ནས་མ་ཞུགས་པ་རེད།
ཚང་མའི་བློ་རྩེ་དེ་ལྟར་གཅིག་ཏུ་སྒྲིལ་ཡོད་པས་བུ་མོ་དཀར་རིལ་མ་ལོག་སླེབབས་
74

མགུལ་རྒྱན།
པ་ཤེས་མཁན་གཅིག་ཀྱང་མ་བྱུང་བ་རེད། སྟབས་ལེགས་པར་བྷོ་རྗེས་སི་ཆུང་ཆུང་ཞིག་
བརྒྱབ་པས་ཚང་མས་མགོ་ཡར་བཏེགས་ཤིང་དེ་དུས་བུ་མོ་འཁྲིས་ན་སླེབས་ཟིན། ཁོ་ཚོས་
གློ་བུར་དུ་ཁ་རོག་ལ་བསྡད་ཅིང་ཁ་ཧ་ཅང་སྐྱེངས་པོ་བྱུང་བས། སྐབས་ཤིག་རིང་ལ་བུ་མོ་
དང་གཏམ་གླེང་ཐབས་མེད་པར་གྱུར། བྷོ་རྗེའི་ལྕམ་ནི་འབྲེལ་གཏུགས་དོ་རར་སྒོ་གཉིས་
མའི་བྱེད་སྟངས་ལ་སུ་ལས་ཀྱང་གོམས་འདྲིས་ཆེ་བས། མོས “ད་རེས་ཁྲུས་དབང་ཞུ་རྒྱུ་
དགོད་བྲོ་པོ་བྱུང་སོང་ངམ" ཞེས་དྲིས།
བུ་མོ་རྒྱགས་པ་དེའི་སེམས་ནང་གི་སྤྲོ་སྣང་ད་དུང་འཇགས་མེད་པས་དེས་མི་སུ་འདྲ་
རིག་ཚུལ་དང་། མི་དེ་ཚོའི་རྣམ་འགྱུར་ཇི་འདྲ་ཡོད་ལུགས། ཐ་ན་ཆོས་ཁང་གི་བཀོད་པ་
ཇི་འདྲ་ཡོད་ལུགས་ལ་སོགས་པ་ཐམས་ཅད་དེ་ཚོར་བཤད་མཐར། “སྐབས་སྐབས་ལ་སྨོན་
ལམ་ཐེངས་རེ་བཏབ་ན་ཡང་ཕན་ཐོགས་ཤིན་ཏུ་ཆེན་པོ་འདུག” ཅེས་སུ་ཚིག་གཅིག་
ཀྱང་བསྣན།
དགུང་ཟས་ཟ་དུས་ལ་སླེབས་སྐབས། ལྕམ་སྐུ་ཞབས་དེ་ཀུན་གྱིས་བུ་མོར་ངང་རྒྱུད་
ཧ་ཅང་རིང་པོ་བྱེད་པ་དེའི་དམིགས་ཡུལ་ནི་བུ་མོའི་ཡིད་ཆེས་འཐོབ་ནས་དེ་ཚོའི་བསླབ་
བྱར་དེ་བས་ཉན་དུ་འཇུག་ཕྱིར་རོ། །
སྒྲོག་ཙེའི་ཟུར་ལ་འཁོད་མ་ཉིད་དུ་དཔུང་འཇུག་བྱེད་མགོ་ཚུགས། དང་ཐོག་ལེགས་
སྐྱེས་འབུལ་བའི་སྙིང་སྟོབས་ཀྱི་སྐོར་རགས་ཙམ་གླེང་བ་དང་། དེ་ཚོས་གནའ་བོའི་དཔེ་
ཞིག་དྲངས། སྔོན་ལ་ཡེའུ་ཏེ་ཐེ་དང་ཧེ་ལོ་ཧྥེ་ཎདཔེ་རུ་བཞག་པ་དང་། ཡང་རྒྱུ་མཚན་སྤུ་
[1] ཡེའུ་ཏེ་ཐེ་དང་ཧེ་ལོ་ཧྥེ་ཎ་ཞེས་པའི་ཡེའུ་ཏེ་ཐེ་ནི་གནའ་བོའི་བཤད་སྲོལ་ནང་གི་ཡ་ཧུ་དའི་
དཔའ་མོ་ཞིག་གོ།ཝེ་ཏུ་རླིད་མཁར་གྲོང་ལ་པ་པེ་ལུན་དམག་དཔུང་གི་བསྐོར་རྡུང་འཁེལ་ནས་ཉེན་
ཚབས་ཆེ་བའི་དུས་སུ།ཡུགས་ས་མ་ཡེའུ་ཏེ་ཐེས་མཁར་གྲོང་ལས་ཐོན་ཏེ་དགྲ་བོའི་དཔུང་སྒར་ནང་དུ་
ཞུགས་ནས་དགྲ་དམག་གི་དམག་དཔོན་ཆེན་མོ་ཧེ་ལོ་ཧྥེ་ཎའི་མགོ་བོ་བྲེག་པས་དགྲ་དམག་འདྲོགས་
ནས་ཕམ་ཉེས་ཆེན་པོ་བཟོས་པར་གྲགས་སོ།།
75

འཛམ་གླིང་རྩོམ་རིག་གྲགས་ཅན་བོད་འགྱུར་དཔེ་ཚོགས།
ཙམ་ཡང་མེད་པར་ལུག་རེ་སི╚ སེག་དྷུ་སི་དཔེ་རུ་དྲངས་ཤིང་། སླར་ཁེ་ལོ་པ་ཐེ་སླས”དགྲ་
དམག་གི་དམག་དཔོན་ཡོངས་རྫོགས་སྔ་ཕྱིར་རང་ཉིད་ཀྱི་ཉལ་ཁྲིའི་སྟེང་དུ་འཁྲིད་དེ། དེ་
ཚོ་བྲན་གཡོག་ལྟར་མགོ་བསྒུར་བཀའ་ཉན་བྱེད་དགོས་པ་བཟོས་ལུགས་བཤད། དེས་ན་
ཁུངས་ལུང་ཅི་ཡང་མེད་པའི་སྒྲུང་ཞིག་གྲུབ་པ་དང་། སྒྲུང་དེ་ནི་ཤེས་བྱ་འཇོན་ནུས་ཅི་ཡང་
མེད་པའི་ཕྱུག་པོ་ཕྱུག་ཆེན་དེ་ཚོའི་བློ་ཡུལ་ལས་ཐོན་ཞིང་། སྒྲུང་དེའི་ནང་དུ་རོ་མའི་བུད་
མེད་སྤྱི་འབངས་ཁཱ་པུར་ཕྱིན་ཏེ། ཧན་ཉི་བྷཔང་ལ་བླངས་ནས་གཉིད་ཁུག་ཏུ་བཅུག་པ་
དང་། དེ་ཙམ་མ་ཟད་དེའི་མངའ་འོག་དམག་དཔོན་དང་གླས་དམག་ཚང་མ་པང་དུ་བླངས་
པ་རེད། དེ་སྔ་རང་ལུས་ཀྱིས་གཡུལ་ས་དང་བཀོད་གཏོང་ཡོ་བྱད། གོ་མཚོན་བཅས་བྱས་ཏེ་
དབང་དུ་བསྡུ་པོར་འགོག་རྒོལ་བྱེད་མཁན་གྱི་བུད་མེད་དང་། དཔའ་ངར་ཞུམ་མེད་ངང་
རང་གི་བརྩེ་འདོད་ཀྱིས་མི་ངན་ཁྲམ་པ་སྐྱུག་བྲོ་པོ་དེ་དག་ལས་རྒྱལ་བ་བྱེད་མཁན་གྱི་བུད་
མེད། དེ་སྔ་འཁོན་ལན་སློག་ཕྱིར་དང་བློ་དཀར་གཞུང་དྲང་གི་ཆེད་དུ་རང་ལུས་བསྲུང་རྒྱུ་
བློས་གཏོང་མཁན་བརྟན་མ་ཐམས་ཅད་དེ་ཚོས་རེ་རེ་བཞིན་དུ་དཔེ་རུ་དྲངས།
[1] ལུག་རེ་སི་ནི། གནའ་བོའི་རོ་མའི་དམག་དཔོན་གྲགས་ཅན་ཞིག་གི་ཆུང་མ་ཡིན་པ་དེ་ལ་མཚན་
མོ་རོ་མའི་ལྷ་སྲས་སེག་ཏུ་སེ་ཞེས་བྱ་བ་ཞིག་གིས་བཙན་གཡེམ་བཏང་བ་དང་། ཉིན་གཉིས་པར་དེས་
བརྙས་བཅོས་འཕོག་ལུགས་ཕ་དང་ཁྱོ་བོར་བཤད་རྗེས་ཁོང་ཁྲོས་རང་སྲོག་ལྕེབས། བཤད་སྲོལ་ལྟར་ན་
དེ་གྲོངས་པ་དེས་རོ་མ་གོང་མའི་སྲིད་དབང་ཤོར་ནས་སྤྱི་མཐུན་རྒྱལ་ཁབ་བཙུགས་པར་གྲགས་སོ། །
[2] ཁེ་ལོ་པ་ཐེ་སླ་ནི། གནའ་བོའི་ཨེ་ཅེབ་རྒྱལ་ཁབ་ཀྱི་རྒྱལ་མོ་ཡིན་པ་དང་། བཤད་སྲོལ་ལ་དེས་
རང་ཉིད་ཀྱི་འཇོ་སྒེག་ཉམས་ཀྱིས་གད་སག་སོགས་རོ་མའི་དམག་དཔོན་གྲགས་ཅན་དག་བཏུལ་བར་
གྲགས་སོ།།
[3] ཧན་ཉི་བྷ་ནི། གནའ་བོའི་ཅ་ཐེ་ཅི་རྒྱལ་ཁབ་ཀྱི་དམག་དཔོན་ཆེན་མོ་ཡིན་པ་དེས་རོ་མར་དཔུང་
འཇུག་བྱས་ཀྱང་ལེན་མ་ཐུབ་པར་རོ་མའི་ཉེ་འདབས་ཀྱི་ཅ་པུར་དམག་དཔུང་འདུས་སྡོད་ཀྱིས་དཔུང་
རོགས་བསྒུག་པར་གྲགས་ལ། ཡང་གང་དེ་ཅ་པུའི་བུ་མོའི་མཛེས་དཔལ་ལ་ཆགས་སོ་ཞེས་ལོ་རྒྱུས་
མཁན་པོ་ལ་ལ་ཞིག་གིས་ཨུ་ཚུགས་ངང་སྨྲ་བར་བྱེད་ཅིང་། བརྩམས་སྒྲུང་འདིའི་ནང་གི་ཕྱུག་པོ་བ་དེ་
ཚོས་དོན་དེ་འབྲེལ་མེད་བཙན་སྦྱར་གྱིས་འུད་སྒྲོག་ཤུགས་ཆེན་བྱས་པས་ན། མོ་པེ་སན་ཐེས་དེ་ཚོར་
ཤེས་བྱ་དང་འཇོན་ནུས་ཅི་ཡང་མེད་པ་ཞེས་སྨྲས་པའོ། །
76

མགུལ་རྒྱན།
དེ་དག་ཐམས་ཅད་ཤིན་ཏུ་འདྲ་ཆགས་པ་དང་འཚམ་ཞིང་རན་པའི་ཐོག་ནས་བཤད་
པ་དང་། ད་དུང་སྐབས་སྐབས་ལ་རྐང་བཙུགས་ནས་སྤྲོ་སེམས་འཁོལ་བའི་ངང་བསྔགས་
བརྗོད་ཐེངས་རེ་བྱས་པས། སྐྱེ་བོའི་རྒྱུད་ལ་མངའ་བའི་ལད་མོ་བྱེད་འདོད་བློ་ཉིད་འཕེལ་
དུ་འཇུག་རྒྱུ་ནི་སྨོས་མེད་རེད།
དེ་ཚོས་བཤད་པ་ཉན་པའི་མཐའ་མར་འཇིག་རྟེན་ཐོག་བུད་མེད་ཀྱི་འགན་འཁྲི་
འབའ་ཞིག་ནི་ནམ་ཡང་རྒྱུན་ཆད་མེད་པར་རང་ལུས་བློས་བཏང་སྟེ། དམག་མི་སྤྱོད་ངན་
དེ་ཚོའི་རྫོགས་རྒྱུ་ཚར་རྒྱུ་མེད་པའི་བཀོད་པ་གང་བྱུང་དུ་ཉན་དགོས་རྒྱུ་དེ་ཡིན་པར་ཁྱེད་
རང་ཡོངས་སུ་ཡིད་ཆེས་ངེས།
བཙུན་མ་གཉིས་མནོ་བསམ་གྱི་དབྱིངས་ལ་ཚུད་ནས་ཅི་ཡང་མི་ཐོས་པ་ལྟར་སྣང་ལ།
བུ་མོ་དཀར་རིལ་མས་ཀྱང་སྐད་ཆ་ཚིག་གཅིག་ཀྱང་མ་བཤད་པ་རེད།
ཕྱི་དྲོ་ཧྲིལ་པོ་དེ་ཚོས་བསུན་པོ་མ་བཟོས་པར་བསམ་བློ་ཞིབ་ཕྲ་གཏོང་དུ་བཅུག་མོད།
རྒྱུ་རྐྱེན་ཅི་ཡིན་སུས་ཀྱང་མི་ཤེས་པར་ཚང་མས་འབོད་སྟངས་བསྒྱུར་ཏེ། བུ་མོར་གཞོན་
ནུ་མ་ཞེས་སུ་སྟབས་བདེ་པོར་འབོད་པ་ལས་དེ་སྔ་ལྟར་ལྕམ་སྐུ་ཞབས་ཞེས་མི་འབོད་པ་ནི་
བུ་མོ་དེ་ད་ལྟ་བར་འཛེགས་ཐུབ་པའི་གུས་བཀུར་ཆེན་པོ་འཐོབ་ས་ནས་གཤམ་ལ་རིམ་པ་
གཅིག་འཐེན་ཏེ། བུ་མོར་རང་ཉིད་གནས་སའི་རིམ་གྲས་ངོ་སོ་མེད་པ་དེ་ཤེས་སུ་འཇུག་པ་
དང་འདྲའོ། །
ཐང་བསྐྱལ་མ་ཐག་ཏུ་སྐུ་ཞབས་ཧྥོ་ལན་ཝེ་སླར་ཐོན་ནས། “བོ་རོ་ཤེའི་དམག་
དཔོན་གྱིས་གཞོན་ནུ་མ་དབྱི་ལི་ས་པད“རོ་སད་ཀྱིས་དགོངས་པ་བཞེས་ཕྱོགས་ད་དུང་
བསྒྱུར་ཡོད་མེད་གུས་པར་དྲིས་ཤོག་ཟེར་གྱིས” ཞེས་དགོང་མོ་སྔོན་མའི་སྐད་ཆ་དེ་ཡང་
བསྐྱར་བཤད།
བུ་མོ་དཀར་རིལ་མས “འགྱུར་མེད། སྐུ་ཞབས་ལགས”ཞེས་ལན་གྲང་ཤུར་ཤུར
77

འཛམ་གླིང་རྩོམ་རིག་གྲགས་ཅན་བོད་འགྱུར་དཔེ་ཚོགས།
ཞིག་བཏབ།
ང་ཟས་ཟ་སྐབས་མནའ་མཐུན་དམག་གི་སྟོབས་ཤུགས་ཞན་དུ་ཕྱིན་པ་དང་།
སྐུ་ཞབས་བྱེའུས་སྐད་ཆ་ཚིག་གསུམ་བཤད་ཀྱང་ཕན་འབྲས་ཧ་ཅང་ཞན་ཞིང་། མི་ངོ་རེ་
བཞིན་གྱིས་བསམ་བློ་ཡང་ཡང་བཏང་ནས་དཔེ་གསར་པ་བཙལ་རུང་ངལ་བ་འབྲས་མེད་
དུ་གྱུར་ཏེ་ཅི་ཡང་མ་རྙེད་པ་རེད། བྷོ་རྗེའི་ལྕམ་གྱིས་ཆོས་ཚོགས་ལ་གུས་སེམས་མཚོན་
ཕྱིར་སྔོན་ལ་སྣང་མེད་ངང་དྲིས་པའང་ཡིན་སྲིད་དེ། བཙུན་མ་ལོ་རྒན་མ་དེར་འཕགས་
པ་རྣམས་ལ་རླབས་ཆེའི་མཛད་རྗེས་ཅི་ཡོད་སྐོར་དྲིས། བསམ་ཡུལ་ལས་འདས་པ་ཞིག་
ལ་འཕགས་པ་མང་པོས་དེ་སྔ་ང་ཚོའི་ལྟ་སྟངས་ལྟར་བྱས་ན་སྡིག་ཉེས་བསགས་པར་བརྩི་
ཆོག་པའི་ལས་ཀ་མང་པོ་བྱེད་མྱོང་ཡོད་མོད། སྡིག་ཉེས་དེ་ཚོ་གནམ་བདག་གི་གཟི་བརྗིད་
ཀྱི་ཆེད་དུའམ་གཞན་གྱི་ཁེ་ཕན་གྱི་ཆེད་དུ་བསགས་པ་ཞིག་ཡིན་ན། ཆོས་ཚོགས་ཀྱིས་
ལམ་སེང་གུ་ཡངས་གཏོང་བགྱི་རེད། དེ་ནི་སྒྲུབ་བྱེད་ཤུགས་ཆེན་ཞིག་ཡིན་པས། བྷོ་རྗེའི་
ལྕམ་གྱིས་ལམ་སེང་བེད་སྤྱོད་བྱས། དེ་ཡང་ཕྱོགས་གཉིས་བར་ལ་ཁ་ཆད་ཡོད་པའམ།
ཕྱོགས་གཅིག་གིས་ཆོས་ཚོགས་ཀྱི་ཆོས་གོས་གྱོན་མཁན་ཡོད་ཚད་ཐམས་ཅད་ལས་ཀ་
དེ་བྱེད་མཁས་པར་ཤུགས་ལ་ངོ་བསྟོད་བྱས་པ་ཡིན་སྲིད་ལ། ཏག་ཏག་བསམ་བློ་གཏོང་
མ་ཤེས་པས་བྱས་པའམ། མི་ལ་ཕན་འདོད་བློ་ཡིས་ཟ་རི་ཟི་རིའི་ལྐུགས་རྟགས་ཀྱིས་བྱས་
པའང་ཡིན་སྲིད་དེ། གང་ལྟར་བཙུན་མ་རྒན་མོ་དེས་དེ་ཚོའི་ལྐོག་གཡོར་རོགས་ཧ་ཅང་
ཆེན་པོ་ཞིག་བྱས་པ་རེད། དང་ཐོག་ཚང་མའི་སེམས་ལ་དེ་ངོ་ཚ་ཆེ་ཞིང་བློ་ཁོག་ཆུང་བ་
ཞིག་གོ་སྙམ་ཡང་། དེ་བློ་ཁོག་དེ་ལྟར་ཆེ་ལ་གཏམ་ཡང་མང་བ་མ་ཟད་ཛ་ཧ་ཅང་དྲག་པོ་
ཡོད་པ་སུ་ཡིས་ཤེས། བཙུན་མ་དེར་དོགས་ཡོད་སྨྲ་མཁན་གྱི་དཔྱད་བསྡུར་ཞིབ་འཇུག་དེ་
ཚོའི་ཤུགས་རྐྱེན་གྱི་དྲི་མ་ཙམ་ཡང་འགོས་མེད་པས། དེ་ཡི་དད་པ་ནི་མི་འགྱུར་རྡོ་རྗེའི་
བྲག་ལྟར་བརྟན་པ་དང་། དེའི་དད་སེམས་ལ་གཡོ་འགུལ་སྤུ་ཙམ་ཡང་ཡོང་མྱོང་མེད་ཅིང་།
78

མགུལ་རྒྱན།
དེའི་སེམས་ལ་མ་སྐྱིད་པ་ཅི་ཡང་ཤར་མྱོང་མེད། དེའི་ཡིད་ལ་ཨབ་ར་ཧམ ]གྱིས་རང་ཕྲུག་
བསད་དེ་གནམ་རྒན་མར་མཆོད་པ་ཕུལ་བ་དེར་ཧ་ལས་ཧང་སངས་བྱེད་དགོས་དོན་ཅི་
ཡང་མེད་དེ། གནམ་རྒན་མས་དེ་ལ་ཕ་མ་གསོད་དགོས་པའི་བཀའ་གནང་ནའང་། དེས་
ལམ་སེང་བསྒྲུབ་ངེས་ཡིན་ཞིང་། དེའི་ལྟ་སྟངས་ལྟར་ན། ཀུན་སློང་ལུགས་དང་མཐུན་ན་
བྱ་བ་ཅི་བསྒྲུབ་ཀྱང་གནམ་བདག་མ་མཉེས་པ་ཡོང་བགྱི་མེད་པ་རེད། བསམ་ཡུལ་ལས་
འདས་པ་ཞིག་ལ་ངན་ཇུས་མཉམ་འགོད་བྱེད་པོ་དེ་ནི་བླ་མེད་མཆོག་གི་དབང་གྲགས་
ལྡན་པ་ཞིག་ཡིན་པ་དང་། བྷོ་རྗེའི་ལྕམ་གྱིས་གོ་སྐབས་དེ་བེད་སྤྱད་ནས། འབྲས་བུར་བལྟ་
བ་ལས་ཐབས་ཅི་སྤྱད་པར་མི་བལྟ་ཞེས་པའི་མོའི་ཀུན་སྤྱོད་སྐོར་གྱི་ལེགས་བཤད་དེ་ལུང་
དྲངས་ནས། ཕན་འབྲས་ཧ་ཅང་ཆེ་བའི་འགྲེལ་བཤད་ཐེངས་གཅིག་བྱས། མོས་བཙུན་མ་
དེ་ལ་འདི་སྐད་ཅེས་དྲིས།
“བྱས་ན་བདག་གི་ཇོ་མོ་ལགས། ཁྱེད་རང་གིས་གནམ་བདག་གིས་ཐབས་ཤེས་ཅི་
ཡང་སྤྱོད་དུ་འཇུག་པ་དང་། ཀུན་སློང་གཙང་མ་ཡིན་ན་བྱ་སྤྱོད་ཅི་སྤེལ་རུང་གནམ་བདག་
གིས་དགོངས་ཡངས་གནང་ངེས་ཡིན་པར་བཞེད་བགྱི་ཡོད་པས་ལགས།”
“དེའི་ཐད་དོགས་པ་བྱེད་མཁན་སུ་ཡོད། ལྕམ་སྐུ་ཞབས་ལགས། སུན་འབྱིན་བྱེད་
འོས་པའི་བྱ་སྤྱོད་ཁ་ཤས་ཀྱི་ཀུན་སློང་བཟང་པོ་ཡོད་རྐྱེན་རྟག་པར་བརྩི་བཀུར་འཐོབ་འོས་
པར་གྱུར་བགྱི་ཡོད།”
དེ་ཚོས་དེ་ལྟར་མུ་མཐུད་དེ་གླེང་ནས་གནམ་བདག་གི་དགོངས་འདུན་དབྱེ་འབྱེད་
[1] ཨབ་ར་ཧམ་སྐོར་གྱི་གཏམ་རྒྱུད་དེ《དམ་པའི་མདོ་རྙིང་། སྲིད་པ་བཏོད་པའི་ལེའུ》ཞེས་པའི་ནང་
འཁོད་ཡོད། ལྷ་ཡིས་ཨབ་ར་ཧམ་ལ་ཉམས་ཚོད་ལེན་ཕྱིར་བུ་གཅིག་པུ་བསད་ནས་གནམ་རྒན་མར་
མཆོད་པ་ཕུལ་ཅིག་པའི་བཀའ་བསྩལ་བ་དང་། ཨབ་ར་ཧམ་གྱིས་ཚམ་ཚོམ་མེད་པར་བཀའ་གསུང་
ཅི་བསྒྲུབ་ངང་རང་ཕྲུག་གསོད་པར་བརྩམས་ཤིང་། དེས་གྲི་འཕྱར་ནས་གསོད་ཁར་ལྷའི་དབང་པོ་ཡེ་
ཧོ་ཧའི་ཕོ་ཉས་གསོད་མི་དགོས་པར་བྱས་པར་གྲགས་སོ།།
79

འཛམ་གླིང་རྩོམ་རིག་གྲགས་ཅན་བོད་འགྱུར་དཔེ་ཚོགས།
དང་། གནམ་བདག་གི་གཏན་འབེབས་ཚོད་དཔག་བྱས་ཤིང་། དོན་དུ་གནམ་བདག་དང
འབྲེལ་བ་སྤུ་ཙམ་ཡང་མེད་པའི་བྱ་བ་མང་པོར་ཨུ་ཚུགས་ཀྱིས་གང་དེ་ཐུགས་གཡེང་
གནང་དུ་བཅུག་པ་རེད།
དེ་ཀུན་ཕྱི་རུ་མ་མངོན་པ་བྱས་ནས་བཤད་པས་ངོ་མཚར་ལྡན་ལ་རན་ཞིང་འཚམ་
པོ་བྱུང་བ་དང་། དངུལ་རྟ་རྨིག་མའི་དབྱིབས་ཀྱི་ཞྭ་མོ་གྱོན་པའི་འཕགས་མ་དེའི་གཏམ་
ཚིག་རེ་རེ་བཞིན་གྱིས་སྨད་འཚོང་མ་དེའི་ཁྲོས་པའི་འགོག་རྒོལ་ལ་ཁ་ཤོ་གཏོར་བ་ལྟར་གྱི་
བྱེད་ལས་ཐོན་པ་དང་། རྗེས་སུ་གླེང་མོལ་གྱི་གཙོ་དོན་དང་ཅུང་བྲལ་ཏེ། ལག་པར་ཕྲེང་བ་
བཟུང་བའི་བུད་མེད་ཀྱིས་མོ་རང་ཡོད་སའི་དགེ་སྒྲུབ་ཚོགས་པའི་ཆོས་གྲྭ་ཁག་གླེང་ཞིང་།
གང་དེའི་མཁན་པོའི་སྐོར་དང་། དེ་རང་ཉིད། སྙིང་ནས་བརྩེ་བའི་རོགས་ཟླ་འཕགས་པའི་
བཙུན་མ་ལོ་ཅུང་གཞོན་པ་ཉི་སེ་ཧྥོར་ཟེར་མཁན་དེའི་སྐོར་བཅས་གླེང་བ་རེད། དེ་གཉིས་
འབོད་སྐུལ་དང་ལེན་གྱིས་ཧཱ་ཧྥོར་གྱི་སྨན་ཁང་དེ་དག་ཏུ་ལྷ་འབྲུམ་གྱི་ནད་འཕོག་པའི་
དམག་མི་བརྒྱ་ཕྲག་ཁ་ཤས་ལ་ལྟ་རྟོག་བྱེད་པར་འགྲོ་མཁན་རེད། དེས་མི་ཤ་ཚ་རྒྱུ་དེ་ཚོའི་
གནས་ཚུལ་གླེང་བ་དང་། དེ་ཚོའི་ན་ཚའི་སྐོར་ཞིབ་ཅིང་ཕྲ་བ་བཤད་ཅིང་། བོ་རོ་ཤེའི་
དམག་དཔོན་དེའི་ཧམ་སེམས་རང་ཤེད་ཀྱིས་རྐྱེན་པས་ལམ་ཕྱེད་དུ་ལུས་པས་ན། ད་ཆ་ཧྥ་
རན་སིའི་དམག་མི་མང་པོའི་སྲོག་ཤོར་ཡོད་བགྱི་རེད། གལ་སྲིད་དེ་གཉིས་དེ་གར་སླེབས་
ཡོད་ན་ཁོ་ཚོ་སྐྱོབ་ཐུབ་ཀྱི་ཡོད་རེད། དམག་མིར་ལྟ་རྟོག་བྱེད་རྒྱུ་དེ་གང་དེའི་དམིགས་
བསལ་གྱི་འཇོན་ཐང་ཡིན་པ་སྟེ། ཁ་རོད་མི་ཡ་དང་། ཨེ་ཋ་ལི། ཨའོ་སི་ཁྲུ་རི་ཡ་བཅས་
ལ་དེ་སླེབས་མྱོང་བ་དང་། དེས་རང་ཉིད་ཞུགས་མྱོང་བའི་གཡུལ་འགྱེད་དེ་དག་གི་སྐོར་
གླེང་སྐབས། གློ་བུར་མི་སེམས་ལ་གང་དེ་དམག་རྔ་རྡུང་བ་དང་། དམག་དུང་འབུད་མཁན་
བཙུན་མའི་རུ་ཁག་ཁྲོད་ཀྱི་གཅིག་ཡིན་པའི་སྣང་བ་འཆར་བར་བྱེད་ཅིང་། བཙུན་མ་དེ་
དག་གིས་དམག་སྒར་དང་མཉམ་དུ་བྲེལ་རྒྱུགས་བྱས་ཏེ། དམག་འཁྲུག་གི་ཀློང་འཁོར་ནང་
80

མགུལ་རྒྱན།
ནས་རྨས་དམག་མྱུར་སྐྱོབ་བྱེད་རྒྱུ་ལྷན་སྐྱེས་སུ་ཡོད་པ་ལྟར་སྣང་ལ། དེ་ཚོ་དམག་དཔོན་
ལས་ཀྱང་འཇོན་ཐང་ཆེ་ཞིང་། སྒྲིག་ཁྲིམས་མི་སྲུང་མཁན་གྱི་དམག་མི་རྙིང་པ་དེ་ཚོ་
གཅུན་ཐུབ་བགྱི་ཡོད་པ་རེད། དེ་ཉིད་དངོས་འབྲེལ་དམག་དཔུང་དང་མཉམ་བསྐྱོད་བྱེད་
མཁན་བཙུན་མ་ཡག་པོ་ཞིག་ལ་བརྩི་ཆོག་པ་དང་། ལྷ་འབྲུམ་གྱི་ནད་འཕོག་པས་སྲེ་ཐིག་
དང་འབྲུམ་ཤུལ་གྲངས་ལས་འདས་པའི་ངོ་གདོང་དེ་ནི་དམག་འཁྲུག་གིས་གཏོར་བཤིག་
དང་རྡོག་རོལ་བཏང་ཚུལ་ཇི་མ་ཇི་བཞིན་བཀོད་པ་དང་གཉིས་སུ་མེད།
དེས་བཤད་པར་ནུས་པ་ཡག་པོ་དེ་འདྲ་ཐོན་པས་ན། གཞན་ཚོས་བསྐྱར་དུ་གཏམ་
ཐོལ་པ་ཅི་ཡང་མ་བཤད་པ་རེད།
ཟས་ཟོས་ཟིན་རྗེས་ཚང་མ་མྱུར་བར་རང་སོ་སོའི་ཁང་པར་ལོག་པ་དང་། ཉིན་གཉིས་
པའི་ཞོགས་པ་ཧ་ཅང་ཕྱི་པོར་བབས་ཡོང་།
གུང་ཟས་ཀྱང་ཞི་ལྷོད་ལྷིང་འཇགས་ངང་ཟོས་ཏེ། དེ་ཚོས་ཉིན་གོང་མའི་དགོང་མོ་
བཏབ་པའི་ས་བོན་ལ་མྱུ་གུ་འབུས་ལོང་དང་འབྲས་བུ་སྨིན་ལོང་ཡོད་པ་བྱས་པ་རེད།
ཉིན་གུང་གི་རྗེས་སུ་བྷོ་རྗེའི་ལྕམ་གྱིས་ཚང་མར་འཆམ་འཆམ་ལ་འགྲོ་རྒྱུའི་གྲོས་
མགོ་བཏོན་པས་ན། སྔོན་བཏིང་གི་འཆར་གཞི་ལྟར་བྷོ་རྗེས་བུ་མོ་དཀར་རིལ་མ་དང་ལག་
གདང་སྦྲེལ་ཏེ་མཇུག་མཇུག་ནས་བསྐྱོད།
ཁོས་སྐྱེས་པ་བབ་བརླིང་ཅན་གྱིས་གཡོ་འཕྲུལ་ཤོད་མཁན་བུད་མེད་ལ་བྱེད་པའི་
བཤད་སྟངས་ཀྱི་ཐོག་ནས་མཛའ་བ་ཟབ་མོས་བུ་མོ་དང་གཏམ་གླེང་ཅི་དགར་བྱེད་པ་དང་།
བྱམས་བརྩེ་ཆེ་ཞིང་འཇམ་པའི་ཐོག་ད་དུང་མཐོང་ཆུང་གི་དྲི་མ་ཡང་ཅུང་ཟད་ལྡན་ལ། བུ་
མོར “ངའི་བུ་མོ” ཞེས་འབོད་པ་དང་། སྤྱི་ཚོགས་ཀྱི་གནས་བབ་མཐོན་པོར་འགྱིང་བ་
དང་མཆོག་གི་ཐོབ་ཐང་ལབ་གླེང་མེད་པ་ཞིག་གི་ཐོག་ནས་འོས་མེད་བསྟུན་ཐབས་ཀྱིས་
བུ་མོར་ཁ་ཡ་བྱས། ཡུད་ཙམ་ལས་མ་འགོར་བར་ཁོས་ཐད་ཀར་གཙོ་དོན་གླེང་བ་སྟེ།
81

འཛམ་གླིང་རྩོམ་རིག་གྲགས་ཅན་བོད་འགྱུར་དཔེ་ཚོགས།
“ད་བྱས་ན་ཁྱེད་ཀྱིས་ང་ཚོ་ཡང་ཁྱེད་རང་ནང་བཞིན་འདི་གར་ཉར་ཏེ། བོ་རོ་ཤེའི་
དམག་དཔུང་གཡུལ་ཕམ་རྗེས། དེ་ཚོའི་གཏུམ་སྤྱོད་སྣ་ཚོགས་མྱོང་དགོས་ཉེན་ཡོད་པར་མ་
ལྟོས་པ་བྱེད་དགོས་ཐུག་རུང་། བསྟུན་ཐབས་ཕྲན་བུའི་སྒོ་ནས་ཁྱེད་རང་གིས་ཚེ་གང་རིང་
རྟག་པར་བྱེད་པའི་ལས་ཀ་དེ་ཐེངས་གཅིག་བྱེད་རྩིས་མེད་པས་ལགས།”
བུ་མོ་དཀར་རིལ་མས་ལན་ཅི་ཡང་མ་བཏབ།
མི་དེས་བུ་མོར་སྙིང་ཉེ་མདོག་ཁ་པོའི་ངང་གནས་ལུགས་བཤད་ཅིང་། གདུང་སེམས་
ལ་བརྟེན་ནས་བུ་མོའི་བློ་ཁུག་ཐབས་བྱས། མི་དེས “བྷོ་རྗེ་སྐུ་ཞབས” ཞེས་པའི་ཐོབ་
ཐང་དེ་མ་ཤོར་བ་བྱེད་པ་དང་ཆབས་ཅིག་ཏུ་དགོས་པའི་དུས་སུ་ངོ་དགའ་སྤྲེལ་ལད་ཧུར་
ཐག་འཁྲབ་སྟེ་ཤིན་ཏུ་གཅེས་སུ་འོས་ཚུལ་བསྟན། མི་དེས་བུ་མོས་དེ་ཚོར་རོགས་ཆེན
པོ་ཇི་འདྲ་བྱེད་ཐུབ་ལུགས་འུད་སྒྲོག་ཅི་དྲག་བྱས་པ་དང་། དེ་ཚོས་སླད་ཕྱིན་བུ་མོའི་
བཀའ་དྲིན་སྙིང་བཅངས་ཇི་ལྟར་ཞུ་རྒྱུ་ཡིན་ལུགས་ཀྱང་བཤད། དེ་རྗེས་གློ་བུར་དུ་འཛུམ་
འཚེར་འཚེར་དང་ཤིན་ཏུ་འཆམ་མདོག་ཁ་པོས་བུ་མོར་རང'ཞེས་འབོད་སྟངས་བསྒྱུར་
ནས། “རང་གིས་ཤེས་གསལ་རེད། ངའི་སྙིང་ཉེ་ལགས། ཁོང་གིས་རྗེས་མ་ད་དུང་ཁོང་ལ་
དེ་སྔ་ཁོ་ཚོའི་རྒྱལ་ཁབ་ཏུ་མཐོང་དཀོན་པའི་མཛེས་མ་ཞིག་གི་བྲོ་བ་མྱང་རྒྱུ་བྱུང་ཞེས་
ངོམ་བགྱི་རེད” ཅེས་བཤད།
བུ་མོ་དཀར་རིལ་མས་སྐད་ཆ་ཚིག་གཅིག་ཀྱང་མ་བཤད་པར་གཞན་ཚོའི་རྗེས་ཟིན་
པར་ཕྱིན།
འགྲུལ་ཁང་དུ་སླེབས་པ་དང་། བུ་མོ་ལམ་སེང་ཐོག་ཁར་འཛེགས་ཏེ་སོ་སོའི་ཁང་
[1] རང་ཞེས་པ་ནི། ཧྥ་རན་སིའི་སྐད་ཀྱི་ནང་གང་ཟག་གཉིས་པའི་ཐ་སྙད་མང་ཚིགVou(ཁྱེད་ཚོ)
ཞེས་པ་སྤྱད་དེ་གང་ཟག་གཉིས་པའི་རྐྱང་ཚིགtu(ཁྱོད་རང)ཞེས་པའི་ཚབ་དོད་བྱས་ནས། ཕན་ཚུན་
འཚེར་སྣང་མཚོན་པར་བྱེད་པ་དང་། གང་ཟག་གཉིས་པའི་ཐ་སྙད་རྐྱང་ཚིག་སྤྱོད་དུས་ཕ་རོལ་པོ་དང་
འབྲེལ་འདྲིས་ཆེ་ལུགས་མཚོན་པའོ།།
82

མགུལ་རྒྱན།
པའི་ནང་དུ་འཛུལ་ནས་སླར་ཕྱིར་ཐོན་མ་ཡོང་བས་ཚང་མ་སེམས་ཁྲལ་ཆེན་པོ་སྐྱེས། བུ་
མོ་དེས་ག་རེ་བྱེད་རྩིས་ཡོད་དམ། གལ་སྲིད་དེས་ད་དུང་འགོག་རྒོལ་བྱས་ན་དངོས་གནས་
ཆག་སྒོ་སློང་བགྱི་རེད།
དགོང་ཟས་ཟ་རན་པ་དང་ཚང་མས་བུ་མོར་བསྒུགས་ཀྱང་ཡོང་མཁན་མེད་པ་རེད།
རྗེས་སུ་སྐུ་ཞབས་ཧྥོ་ལན་ཝེ་འཛུལ་ཡོང་སྟེ། “གཞོན་ནུ་མ་རོ་སད་གཟུགས་པོ་བདེ་པོ་
རང་མི་འདུག་པས་ལྷན་རྒྱས་སྔོན་ལ་ཞལ་ལག་བཞེས་རོགས་གནང” ཞེས་བརྡ་བཏང་
བ་ན་ཚང་མས་རྣ་བ་ཀྲོང་ངེར་ཉན། བྷོ་རྗེས་སྦྱིན་བདག་གི་འཁྲིས་སུ་ཕྱིན་ཏེ་སྐད་ཆུང་
ངུས། “འགྲིག་སོང་ངམ” ཞེས་དྲིས། “འགྲིག་སོང་” དེས་ལ་རྒྱ་བསམས་ནས་རོགས་ཟླ་
ཚོའི་ཕྱོགས་སུ་མགོ་བོ་ལྕོག་ཙམ་བྱས་པ་ལས་ཅི་ཡང་མ་བཤད། དེ་འཕྲལ་དེར་ཡོད་ཀུན་
གྱིས་རྡོག་ཁྲེས་ལྗིད་པོ་ཕབ་པ་ལྟར་གཏིང་ནས་དབུགས་རིང་རིང་མོ་རེ་བཏང་བ་དང་།
གདོང་ལས་བློ་བདེ་བག་ཕེབས་ཀྱི་མདངས་རེ་ཐོན་པ་རེད། སྐུ་ཞབས་བྱེའུས། “ཨ་མའི་རོ།
ངས་ལྷན་རྒྱས་ལ་ཨ་རག་ཤམ་ཕེན་འགྱོགས་དགོས་བསམས་བྱུང་སྟེ། འགྲུལ་ཁང་འདིའི་
ནང་ལ་ཡོད་མེད་ནི་མི་ཤེས” ཞེས་སྐད་ཆེན་པོ་བརྒྱབ་མ་ཐག་ཏུ། སྦྱིན་བདག་གིས་ལག་
པར་ཨ་རག་ཤེལ་དམ་བཞི་འཁྱེར་ནས་འཛུལ་ཡོང་བས་ལྕམ་སྐུ་བྱེའུ་སྐྲག་ནས་འདར་སིག་
སིག་བྱེད། མི་ངོ་རེ་བཞིན་གློ་བུར་དུ་བཤད་རྒྱུ་དང་དགོད་རྒྱུར་དགའ་བ་དང་། སྐད་ཅོར་
འུར་ཅོར་རྒྱག་རྒྱུར་དགའ་ཞིང་། མི་སོ་སོའི་སེམས་ནང་ཚུལ་ལྡན་རང་མ་ཡིན་པའི་དགའ་
བདེས་ཁེངས། བྷོ་རྗེས་ལྕམ་ཁད་རེ•ལཱ་མ་དྷེན་འཇོ་སྒེག་གི་ཉམས་ཀྱིས་ཕྱུག་པར་མཐོང་བ་
དང་། སྲིང་བལ་འཁེལ་འཐག་བཟོ་གྲྭའི་བདག་པོ་སྐུ་ཞབས་ཁད་རེ•ལཱ་མ་དྷེན་ཟེར་མཁན་
དེས་ནི་བྷོ་རྗེའི་ལྕམ་ལ་ཁ་དགའ་ངོ་དགའ་བར་མེད་བྱེད། གཏམ་གླེང་འཁྲུག་ཅིང་སྤྲོ་སྣང་
དང་ལྡན་ལ་དགོད་ཆའི་མཚར་གཏམ་ཧ་ཅང་མང་པོ་བཤད།
གློ་བུར་དུ་སྐུ་ཞབས་བྱེའུས་གདོང་ཡོངས་འཇིགས་སྣང་གིས་ཁེངས་ཤིང་ཕྲག་པ་ཟུང་
83

འཛམ་གླིང་རྩོམ་རིག་གྲགས་ཅན་བོད་འགྱུར་དཔེ་ཚོགས།
མཐོན་པོར་འགྲེངས་ཏེ། “ཚང་མ་ཁ་རོག་བཞུགས་དང” ཞེས་འུར་སྒྲ་བརྒྱབ། ཐམས་ཅད་
འགྲོགས་ཏེ་ཧོན་འཐོར་བ་དང་ཅུང་སྐྲག་ནས་གཏམ་གླེང་མཚམས་དངོས་འབྲེལ་བཞག་པ་
རེད། དེ་དུས་སྐུ་ཞབས་བྱེའུས་རྣ་བ་ཀྲོང་ངེར་ཉན་པ་དང་། ལག་པ་གཉིས་ཀྱིས་ཁ་བཀབ་
སྟེ་ཁ་རོག་སྡོད་དགོས་པའི་བརྡ་བྱེད་ཀྱིན་མིག་གིས་གནམ་གཅལ་ལ་ལྟ་ཙམ་བྱས། ཁོས་
སླར་གཟབ་གཟབ་ངང་ཡུད་ཙམ་ཉན་རྗེས་ནམ་རྒྱུན་གྱི་སྐད་ཀྱི་ཐོག་ནས། “ཐུགས་ལྷོད་
ལ་བཞུགས་ཤིག གནས་ཚུལ་མི་འདུག” ཅེས་བཤད།
དང་ཐོག་ཚང་མས་མགོ་ཆེར་མ་འཚོས་རུང་ཡུད་ཙམ་ནས་གདོང་ལ་འཛུམ་མདངས་
ཤར་བ་རེད།
སྐར་མ་བཅོ་ལྔའི་རྗེས་སུ་ཁོས་བཞད་གད་ཀྱི་ཟློས་གར་ཐེངས་གཅིག་འཁྲབ་པ་མ་ཟད།
མཚན་མོ་དེར་བསྐྱར་ཟློས་ཐེངས་མང་བྱས། ཁོས་ད་དུང་ཐོག་ཁའི་མི་ཆེ་གེ་མོ་ཞིག་ལ་བརྡ་
བྱས་ཏེ། ཁོའི་ཁྲོམ་པ་བའི་བློ་ཡུལ་ལས་ཐོན་པའི་ཚིག་དོན་གཉིས་ལྡན་གྱི་གྲོས་མགོ་དེ་དག་
ཕ་རོལ་པོར་འདོན་ཁུལ་ཡང་ཡང་བྱས། སྐབས་རེ་ཁོས་སྐྱོ་མདངས་སྟོན་ཁུལ་དང་དབུགས་
རིང་གཏོང་ཁུལ་གྱིས། “བུ་མོ་སྙིང་རྗེ་རྒྱུ་དེ་ཨང་” ཞེས་སྨྲ་བ་དང་། ཡང་མིན་ན་ཁོང་ཁྲོ་
ཆེན་པོ་ལངས་ནས་སོ་སྒྲ་འཆའ་བཞིན་དུ། “ལྟས་ངན་བོ་རོ་ཤེ་པ” ཞེས་སུ་ཆིག་ལབ་རྫོགས་
མེད་རྒྱག་ཁུལ་བྱེད། སྐབས་སྐབས་སུ་གཞན་སུས་ཀྱང་དོན་དེར་བསམ་བློ་གཏོང་བགྱི་མེད་
ཀྱང་། ཁོས་སྐད་ཆེ་རུ་བཏང་ནས། “འགྲིག་བཞག་འགྲིག་བཞག” ཅེས་ལན་འགའ་འབྲེལ་
ནས་བོས་རྗེས། “ང་ཚོས་ཁོང་ད་དུང་མཐོང་རྒྱུ་ཡོད་པ་ཤོག་ཅིག མི་ངན་དེས་བསད་མེད་པ་
ཤོག་ཅིག” ཅེས་སླར་ཆིག་ལབ་རྒྱག་པ་ལྟར་སྨྲ་བར་བྱེད།
རྩེད་འཇོ་དེ་དག་ནི་བཙོག་གཏམ་ཉན་བཟོ་མེད་པ་ཤ་སྟག་ཡིན་རུང་། ཚིག་ཟ་དང་
ཁོང་ཁྲོ་བྱེད་མཁན་གཅིག་ཀྱང་མེད་པར་ཚང་མར་དགོད་ཧ་ཅང་བྲོ་པོ་ཡོད་སྣང་འཆར་
བ་ནི། ཁོང་ཁྲོ་ཡང་དངོས་པོ་གཞན་དང་འདྲ་བར་ཁོར་ཡུག་དང་འབྲེལ་བ་ཡོད་པས་ཡིན་
84

མགུལ་རྒྱན།
པ་དང་། མི་དེ་དག་གི་མཐའ་འཁོར་དུ་རིམ་བཞིན་གྲུབ་པའི་རྣམ་པའི་ཁྲོད་དུ་མ་རབས་
འཆལ་སྤྱོད་ཀྱི་འཆར་སྒོས་ཁེངས་ནས་འདུག
ཏན་ཞིམ་དང་ཤིང་འབྲས་ཟ་དུས་བུད་མེད་ཚོས་ཀྱང་ཆོབ་ཚ་ཡང་མངོན་པར་མི་
གསལ་ཞིང་གོ་རྒྱུ་ཡོད་པའི་ཚིག་རྒྱག་ཁ་ཤས་བཤད་པར་ཐལ། བྷོ་རྗེས་ཟ་འཐུང་བྱེད་དུས་
དང་རྩེད་འཇོར་རོལ་དུས་ཀྱང་ཁོའི་ཕྱི་ཚུལ་སྒམ་ནན་ཡོང་བ་བྱེད་པ་དང་། ཁོས་གླིང་སྣེ་
བྱང་མའི་དགུན་ཨ་གྲང་ཐ་གྲང་གི་དུས་དེ་ཡོལ་ནས་འཁྱག་རོམ་གྱི་ཁྲོད་དུ་ལུས་པའི་ཉམ་
ཐག་མི་སེར་ཁག་ཅིག་གིས་ལྷོ་ཕྱོགས་ལ་བསྐྱོད་སའི་ལམ་ཞིག་མཐོང་སོང་ཞེས་ཚང་མས་
མྱོང་རོལ་ཐུབ་པའི་དཔེ་ཞིག་བཞག་པས་ཐམས་ཅད་སྤྲོ་བ་རབ་ཏུ་འཕེལ།
སྐུ་ཞབས་བྱེའུ་སྤྲོ་སེམས་འཕེལ་བའི་སྒང་ཡིན་པས་ཡར་ལངས་ཏེ། ལག་པའི་ཨ་
རག་ཤམ་ཕེན་ཆང་ཕོར་གང་བཏེགས་ནས། “ང་རང་ཚོར་བཅིངས་འགྲོལ་འཐོབ་པར་
རྟེན་འབྲེལ་ཞུ་ཆེད། ངས་ཨ་རག་ཆང་ཕོར་འདི་ཞབས་དག་རྒྱག་བགྱི་ཡིན” ཞེས་བཤད་
པ་དང་། ཚང་མ་ཡར་ལངས་ནས་ཁོ་ལ་དགའ་འབོད་བྱས། ལྕམ་སྐུ་ཞབས་དེ་ཚོས་ཨུ་
ཚུགས་མང་པོ་བརྒྱབ་པས་བཙུན་མ་དེ་གཉིས་ཀྱིས་ཀྱང་དེ་སྔ་གཏན་ནས་འཐུང་མ་མྱོང་
བའི་ཨ་རག་ལྦུ་བ་ཅན་ལ་མཆུ་ཏོ་བཅབ་ཙམ་བཅབ་ཙམ་བྱེད་རྒྱུར་མོས་མཐུན་བྱས་
ཤིང་། དེ་གཉིས་ཀྱིས “ཤིང་འབྲས་ལེ་མོན་གྱི་ཁུ་བ་དང་འདྲ་ཡང་བྲོ་བ་དེ་བས་ཞིམ་པ་
འདུག” ཅེས་བཤད།
སྐུ་ཞབས་བྱེའུས་སྐབས་དེའི་གནས་ཚུལ་ལ་ཕྱོགས་བསྡུས་ཤིག་བྱས་ཏེ། “ཕངས་
པ་ཞིག་ལ་ཀང་ཆིན་མི་འདུག་མ་གཏོགས་བཞི་སྒྲིག་ཞབས་བྲོ་ཞིག་འཁྲབ་ཆོག་བགྱི་
རེད” ཅེས་བཤད།
ཁོར་ཎེ་ཏད་བསམ་གཞིགས་སྒམ་ནན་གྱི་དབྱིངས་ལ་ཡོངས་སུ་ཚུད་པ་ལྟར་གཏམ་
ཚིག་གཅིག་ཀྱང་མི་བཤད་ཅིང་འགུལ་ཙམ་ཡང་མི་བྱེད་པ་དང་། སྐབས་རེ་སོ་སོའི་ཁ་སྤུ་
85

འཛམ་གླིང་རྩོམ་རིག་གྲགས་ཅན་བོད་འགྱུར་དཔེ་ཚོགས།
རིང་པོ་དེ་ཇེ་རིང་དུ་གཏོང་འདོད་པ་ལྟར་ཤེད་ཀྱིས་འཐེན་པར་བྱེད། མཇུག་ཏུ་ཆུ་ཚོད
བཅུ་གཉིས་ཟིན་ཁར་ཚང་མ་ལོག་རྩིས་བྱེད་པ་དང་། ར་བཟི་ནས་འཁྱོར་བཞིན་པའི་སྐུ་
ཞབས་བྱེའུས་གློ་བུར་དུ་ཁོར་ཎེ་ཏད་ཀྱི་ལྟོ་བའི་སྟེང་དུ་ཐུག་ཐུག་གཞུས་ཏེ། “ཁྱོད་རང་
དོ་ནུབ་བཀའ་མོལ་ཡང་གསུང་བགྱི་མི་འདུག་གོ།མ་མཉེས་པ་ག་རེ་གནང་སོང་ངམ་སྤྱི་
འབངས་ལགས” ཞེས་ངག་གེ་ངོག་གེར་བཤད། བསམ་ཡུལ་ལས་འདས་པར་ཁོར་ཎེ་ཏད་
ཀྱིས་ཧོབ་སྟེ་མགོ་ཡར་བཏེགས་པ་དང་། མིག་ཟུང་ལས་ཁྲོས་པའི་འོད་འཚེར་བཞིན་དེར་
ཡོད་ཚང་མར་ཐེངས་གཅིག་བལྟས་ནས། “ཁྱོད་ཚོ་ཚང་མས་ཉོན་ཨང་། ཁྱོད་རང་ཚོའི་
ད་གིན་གྱི་བྱེད་སྟངས་དེ་ནི་ངོ་ཚ་ཁྲེལ་མེད་རང་རེད” ཅེས་བཤད་རྗེས། ཡར་ལངས་ནས་
སྒོ་འགྲམ་བར་དུ་བསྐྱོད་དེ། “ངོ་ཚ་ཁྲེལ་མེད་རང་རེད” ཅེས་ཡང་བསྐྱར་ཐེངས་གཅིག་
བཤད་རྗེས་ཕྱིར་ཐོན་ནས་མཐོང་སར་མ་བསྡད་པ་རེད།
ཚང་མའི་སྤྲོ་སྣང་ཡོངས་སུ་དཀྲུག་པ་དང་། སྐུ་ཞབས་བྱེའུར་དོགས་མེད་དུ་སྣ་རྒྱུག་
དེ་འདྲ་ཞིག་འཁེལ་བས་བླ་འཁྱར་ཧོན་འཐོར་ངང་ཟི་ཐོམ་མེར་ལུས། འོན་ཏེ་ཁོ་བློ་རྣལ་
ལ་བབས་རྗེས་གློ་བུར་དུ་སྐེད་པ་གུག་ཅིང་གད་རྒྱངས་བགད་པ་དང་། “རྒུན་འབྲུམ་མ་
རག་པས་རྒུན་འབྲུམ་སྐྱུར་མོ་རེད་བཞག་ཟེར་གྱིས། ཁོང་ལ་རྒུན་འབྲུམ་མ་རག་པས་རྒུན་
འབྲུམ་སྐྱུར་ཐག་ཆོད་བཞག་ཟེར་གྱིས” ཞེས་སུ་རྫོགས་རྒྱུ་མེད་པ་བཤད། ཚང་མས་ཁོའི་
གཏམ་དེའི་དོན་མ་རྟོགས་སྟབས། ཁོས “བར་འཁྱམས་ཀྱི་གསང་བ” དེ་ཁོ་ཚོར་བཤད་
པ་དང་། ཚང་མ་སྤྲོ་བ་རབ་ཏུ་འཕེལ་ཞིང་། ལྕམ་སྐུ་ཞབས་དེ་དག་དགའ་ནས་སྨྱོན་མ་ནང་
བཞིན་ཆགས། བྷོ་རྗེ་སྐུ་ཞབས་དང་སྐུ་ཞབས་ཁད་རེ•ལཱ་མ་དྷེན་གད་མོས་མིག་ཆུ་ཡང་ཤོར་
བ་དང་། གནས་ཚུལ་དེ་འདྲ་ཡོད་པར་ཁོ་གཉིས་ཡིད་མ་ཆེས་པ་རེད།
“ག་རེ། ཁྱེད་རང་གིས་ནོར་བ་མ་རེད་དམ།ཁོང་གི་ཐུགས་ལ་དངོས་གནས།"
“ཁྱེད་ཚོར་ཞུ་རྒྱུར། ངས་མཐོང་བདེན་པ་ཡིན།”
86

མགུལ་རྒྱན།
“ཁོང་གིས་ཁས་མ་བླངས་བདེན་པ་རེད་པས་ལགས།”
“དེ་ནི་བོ་རོ་ཤེ་པ་འཁྲིས་ཀྱི་ཁང་པའི་ནང་དུ་ཡོད་པས་རེད།”
“གནས་ཚུལ་དེ་འདྲ་ཡོང་ག་ལ་སྲིད།”
“ངས་ཁྱོད་ཚོར་མནའ་བསྐྱལ་ཆོག”
བྷོ་རྗེ་གད་མོས་དབུགས་ཀྱང་གཏོང་མི་ཐུབ་པར་གྱུར་པ་དང་། སྐུ་ཞབས་ཁད་རེ·ལཱ་
མ་དྷེན་གྱིས་ལག་པ་གཉིས་པོས་ལྟོ་བ་བཟུང་ཞིང་། སྐུ་ཞབས་བྱེའུས་ད་དུང་ཁ་རོག་མི་སྡོད་
པར “ཁྱེད་ཚོས་མཁྱེན་སོང་ངམ། དོ་ནུབ་ཁོང་གད་མོ་བྲོ་བགྱི་མེད་པ་རེད། གད་མོ་ཤོར་
ཐབས་དང་བྲལ་བ་རེད” ཅེས་བཤད།
མི་དེ་གསུམ་གྱིས་སླར་གད་མོ་ཧ་ཧ་བགད་པ་དང་། གད་མོས་ལྟོ་བ་གཟེར་ཞིང་།
དབུགས་ཀྱང་འབྱིན་མི་ཐུབ་ལ་གློ་ཡང་ལངས་པ་རེད།
གད་མོ་བགད་ཟིན་རྗེས་ཚང་མ་རང་རང་གི་གནས་སུ་ལོག་པ་རེད། མི་གཞན་ཡན་
པོར་མི་འཇོག་པ་ནི་ལྕམ་སྐུ་བྱེའུའི་རང་གཤིས་ཡིན་པ་དེས་ཁོ་གཉིས་ཉལ་ཁྲིར་འཁོད་
ཚེ། “ལྕམ་སྐུ་ཁད་རེ·ལཱ་མ་དྷེན་ཟེར་མཁན་བརླང་མོ་ཆུང་ཆུང་དེས་མཚན་གང་དགོད་
ཁུལ་བྱེད་ཚུལ་ཁྱོ་གར་བཤད། རང་གིས་ཧ་གོ་བགྱི་རེད། བུད་མེད་ཟེར་མཁན་དེ་དམག་
ཆས་གྱོན་མཁན་ལ་སེམས་ཤོར་ཕྱིན། ཧྥ་རན་སི་པ་དང་འཇར་མན་པ་སུ་ཡིན་ལ་མ་ལྟོས་
པར་ཚང་མ་དགའ་བས་བསུ་བགྱི་རེད། དེ་ནི་ངོ་ཚ་དགོས་པ་ཞིག་མ་ཡིན་ནམ། གནམ་
རྒན་མ་མཁྱེན་ནོ" ཞེས་བཤད།
མཚན་མོ་ཧྲིལ་པོར་མུན་པ་ནག་པོའི་བར་ཁྱམས་ནང་དབུགས་རྔུབ་པ་དང་འདྲ་
བའི་འགུལ་སྒྲ་ཆུང་ཆུང་ཡང་སིར་སིར་ཧ་ལམ་རྣ་བས་ཐོས་མི་ཐུབ་པ་ཞིག་ཡོད་པ་ལྟར་
སྣང་ཞིང་། ད་དུང་རྐང་རྗེན་མར་ཕྱིན་པའི་སྒྲ་དང་། ཁྲོབ་ཁྲོབ་ཀྱི་སྒྲ་ཚོར་བར་དཀའ་བ་
ཡང་སྣང་ལ། ཧ་ཅང་འཕྱི་པོ་ཆགས་ནའང་ད་དུང་ཉལ་ཁང་དེ་དག་གི་སྒོ་ཞབས་ནས་བཞུ་
87

འཛམ་གླིང་རྩོམ་རིག་གྲགས་ཅན་བོད་འགྱུར་དཔེ་ཚོགས།
འོད་འཕྲོས་ཡོང་བ་ནི་ཚང་མ་གཉིད་ཁུག་ཤིན་ཏུ་འཕྱི་བ་སྨྲོས་མེད་ཡིན་པས་སོ། །དེ་ཡང་
བཤད་སྲོལ་ལ་ཨ་རག་ཤམ་ཕེན་གྱིས་མི་གཉིད་ཁུག་ཏུ་འཇུག་བགྱི་མེད་པར་གྲགས་པ་
ལྟར།དེ་དག་ཚང་མ་ཨ་རག་ཤམ་ཕེན་གྱི་ནུས་པ་ཡིན་ནོ། །
ཉིན་གཉིས་པར་གསལ་ཞིང་འཚེར་བའི་དགུན་ཁའི་ཉི་ཟེར་གྱི་འོག་ཏུ་ཁ་བ་དཀར་
པོ་ལས་ནི་ཆུ་ཤེལ་ལྟར་དྭངས་པའི་འོད་ཆེམ་ཆེམ་འཚེར། སྤྱི་སྤྱོད་ཤིང་རྟར་གཞི་ནས་རྟ་
བསྒྲགས་ཏེ་སྒོ་ཡི་ཕྱི་ན་བསྒུགས་ནས་བསྡད་ཡོད་པ་དང་། ཕུག་རོན་དཀར་པོ་མིག་ཟིང་
སྐྱ་དང་རྒྱལ་མོ་ནག་པོ་ཡིན་ཞིང་། སྤུ་སྒྲོ་མཐུག་པ་ཁྱུ་གཅིག་གིས་མགོ་བོ་དགྱེ་ཞིང་བྲང་
ཁོག་ལྡིར་ནས་སྤམ་བཟོ་དོད་པོས་རྟ་དྲུག་གི་རྐང་པའི་དྲུང་དུ་སྐོར་བ་སྐོར་བཞིན་རྟ་སྦངས་
རླངས་པ་འཚུབ་འཚུབ་ལ་མཆུ་ཏོག་བརྒྱབ་སྟེ་ཟས་འཚོལ་བར་བྱེད།
ཤིང་རྟ་བས་ལུག་ལྤགས་ཀྱི་སློག་པ་གྱོན་ནས་ཤིང་རྟའི་སྟེང་ན་དུ་བ་འཐེན་བཞིན་
ཡོད་པ་དང་། འགྲུལ་པ་དེ་དག་འཛུམ་དཀར་ལྷུག་པོར་གྲོལ་ཞིང་མི་བོས་ཏེ་ལྷག་མའི་ལམ་
དུ་ཟ་བྱེད་ཀྱི་ཟས་ཐུམ་རྒྱག་ཏུ་འཇུག་པར་བྲེལ།
བུ་མོ་དཀར་རིལ་མ་གཅིག་པུར་བསྒུགས་པ་དང་དེ་ཐོན་ཡོང་། བུ་མོའི་སེམས་པ་ཅུང་
འཁྲུག་པ་འདྲ་ཞིང་ངོ་ཚས་ཅུང་གནོངས་པ་འདྲ། བུ་མོས་འཚེར་དུམ་དུམ་ངང་འགྲུལ་པ་
ཚོ་ཡོད་སའི་ཕྱོགས་སུ་ཡོང་བ་དང་བུད་མེད་དེ་ཚོས་དུས་གཅིག་ཏུ་ཁ་གཞན་ལ་ཕྱོགས་ཏེ་
བུ་མོ་མ་མཐོང་བ་ལྟར་བྱས། བྷོ་རྗེས་སྒྲོབ་ཉམས་ངང་ལྕམ་སྐུ་ཞབས་ཀྱི་ལག་པ་ནས་འཇུས་
ཏེ་ཟུར་གཅིག་ཏུ་འཐེན་ནས་མི་གཙང་བ་དེ་རིགས་དང་མ་ཐུག་པ་བྱས།
བུ་མོ་རྒྱགས་པ་དེ་ཧང་སངས་ནས་མདུན་ལ་མ་ཕྱིན་པ་དང་། དེ་ནས་སྙིང་སྟོབས་
ཆེར་སྐྱེད་ཀྱིས་སྲིང་བལ་འཁེལ་འཐག་བཟོ་གྲྭའི་བདག་པོའི་ལྕམ་སྐུ་དེ་ལ་གུས་ཞབས་
ཆེན་པོས། “ཞོགས་པ་བདེ་ལེགས། ལྕམ་སྐུ་ཞབས་ལགས” ཞེས་སྐད་ཆུང་ངུས་བརྡ་བྱས།
ཕ་རོལ་པོས་དྲེགས་ཉམས་ཧ་ཅང་ཆེན་པོས་མགོ་བོ་ལྕོག་ཙམ་བྱས་པ་དང་དུས་མཚུངས་
88

མགུལ་རྒྱན།
སུ་བུད་མེད་སྡོམ་གཙང་ཞིག་ལ་བརྙས་བཅོས་འཕོག་པ་ལྟར་དེ་ལ་ལྟ་ཙམ་བྱས། མི་ཚང་མ་
བྲེལ་བ་ཆེ་མདོག་ཁ་བ་མ་ཟད། བུ་མོ་དང་བར་ཐག་རིང་པོའི་སར་བསྡད་དེ་བུ་མོའི་སྨད་
ལྭའི་ནང་དུ་རིམས་ནད་གཅིག་ཡོད་པ་ལྟར་བྱེད། རྗེས་སུ་ཚང་མ་བྲེལ་འཚུབ་ངང་ཤིང་
རྟའི་ཕྱོགས་སུ་རྒྱུགས་ནས་བུ་མོ་མཇུག་ཤོས་སུ་བཞག་པས། བུ་མོས་ཁེར་མར་ཤིང་རྟའི་
ནང་འཛེགས་ཏེ། ཁ་ཁུ་སིམ་པོར་གོང་གི་ལམ་དུམ་བུ་དེའི་རིང་སྡོད་མྱོང་བའི་སྡོད་ས་དེར་
བསྡད་པ་རེད།
ཚང་མས་བུ་མོ་དེ་མ་མཐོང་བ་ལྟར་དང་བུ་མོ་ངོ་ཤེས་བགྱི་མེད་པ་ལྟར་བྱེད་ཀྱང་། ལྕམ་
སྐུ་བྱེའུའི་གདོང་ཡོངས་ཁོང་ཁྲོས་ཁེངས་ཤིང་། རྒྱང་རིང་པོ་ནས་བུ་མོར་ལྟ་བཞིན་དུ་སྐད་ཆུང་
ངུས། “སྟབས་ལེགས་ནས་ང་སྡོད་ས་མོའི་འཁྲིས་སུ་འཁེལ་མི་འདུག” ཅེས་ཁྱོ་གར་བཤད།
ལྗིད་རྫོབ་ཆེ་བའི་ཤིང་རྟ་འཁྲུག་འཁྲུག་ཏུ་འགུལ་བཞིན་སླར་ཡང་འགྲུལ་བསྐྱོད་བྱེད་
མགོ་ཚུགས་པ་རེད།
ཐོག་མར་སུས་ཀྱང་སྐད་ཆ་མ་བཤད། བུ་མོ་དཀར་རིལ་མས་མགོ་བོ་ཡང་འདེགས་
མི་ཕོད། ལམ་རོགས་དེ་དག་ལ་བུ་མོ་ཁོང་ཁྲོ་ཟ་ཞིང་། སོ་སོས་རྒྱུན་འཁྱོངས་མཐར་ཕྱིན་མ་
བྱས་པ་དང་། དེ་ཚོས་མ་རབས་གཡེམ་མའི་འཛུམ་དཀར་སྟོན་བཞིན་དུ་བུ་མོ་བོ་རོ་ཤེ་པ་
དེའི་པང་དུ་བསྐྱལ་ཏེ་སྦགས་བཙོག་བཟོ་རུ་བཅུག་པར་གནོང་འགྱོད་སྐྱེས།
བྷོ་རྗེའི་ལྕམ་གྱིས་ཁ་ཕྱིར་སློག་སྟེ་ལྕམ་ཁད་རེ·ལཱ་མ་དྷེན་ལ། “ཁྱེད་ཀྱིས་ཕལ་ཆེར་
ལྕམ་དྷེ་ཨད་ཐེ་རེལ་ངོ་མཁྱེན་བགྱི་ཡོད་འགྲོ” ཞེས་དྲིས་ནས་བྱ་དཀའ་བྱེད་གཏད་ཀྱི་ཁ་
ཁུ་སིམ་པོ་དེ་མྱུར་བར་དཀྲོགས་པ་རེད།
66
ངོ་ཤེས་པས་མ་ཚད་གུས་མོའི་གྲོགས་མོ་ཡང་རེད་ལགས།”
“དེ་འདྲའི་གཅེས་སུ་འོས་པ་ཞིག་རེད་ཨང་།”
“ཡིད་ལ་ཧ་ཅང་འགྲོ་པོ་ཡོད་པ་རེད། ཁོང་བུད་མེད་མཛངས་མའི་ཁྲོད་ཀྱི་དྭངས་རྩེ་
89

འཛམ་གླིང་རྩོམ་རིག་གྲགས་ཅན་བོད་འགྱུར་དཔེ་ཚོགས།
འཁྲུལ་མེད་ཡིན་བདེན་རེད་ལགས། ཤེས་བྱ་ཡོན་ཏན་ཆེ་བ་དང་། གཞས་ནི་སྙན་པོ་ཞིག་
ལེན་བགྱི་རེད་ལ། རི་མོ་ནི་ཡག་པོ་ཞིག་འབྲི་བགྱི་རེད།”
སྲིང་བལ་འཁེལ་འཐག་བཟོ་གྲྭའི་བདག་པོ་དང་བྷོ་རྗེ་གཉིས་ཁ་བརྡ་གློད་ནས། ཤིང་
རྟའི་སྒེའུ་ཁུང་གི་སྒྲ་ཐག་ཐག་གི་ཁྲོད་དུ “སྐྱེད་ཀའི་འཛིན་ཡིག"” ཅེས་པ་དང་། “དུས་
སྒོ་གཙང་བ” ཞེས་པ། “གོང་འཕར་བ” ཞེས་པ། “དུས་བཀག་བཟོས་པ” ཞེས་པ་ལ་
སོགས་པའི་ཚིག་འབྲུ་ཡང་ཡང་ཐོས་རྒྱུ་ཡོད་པ་རེད།
སྐུ་ཞབས་བྱེའུ་བཟའ་ཚོ་གཉིས་ཀྱིས་ཏག་སེ་བརྒྱབ་པ་དང་། ཏག་སེ་དེ་ནི་ཁོས་འགྲུལ་
ཁང་ནས་བརྐུས་ཡོང་བ་ཞིག་ཡིན་ཞིང་། གཙང་མ་ཕྱིས་མེད་པའི་སྒྲོག་ཙེའི་སྟེང་དུ་འཕུར་
མཉེད་ལོ་ལྔ་བཏང་བས་ན། ཏག་སེའི་སྟེང་དུ་སྣམ་སྙིགས་ཀྱིས་ཁེངས་ནས་འདུག
བཙུན་མ་གཉིས་ཀྱིས་སྐེད་པར་བཏགས་པའི་ཕྲེང་བ་རིང་པོ་བཀྲོལ་ཏེ་ལག་པར་
འཁྱེར་ནས་རྒྱ་གྲམ་གྱི་ཕྱག་རྒྱ་དུས་གཅིག་ཏུ་བྱེད་པ་དང་། གློ་བུར་མཆུ་ཏོ་མྱུར་བར་འགུལ་
ཏེ་དཔེ་ཆ་འགྲན་པ་བཞིན་དུ་མུག་མུག་ལ་སྐྱོར་བ་དང་། འཕགས་པའི་སྐུ་འདྲ་ཞིག་ལ་
མཆུ་སྦྱར་ཙམ་སྦྱར་ཙམ་བྱས་རྗེས་སླར་རྒྱ་གྲམ་གྱི་ཕྱག་རྒྱ་བྱེད་ཅིང་། དེ་ནས་མཆུ་སྒྲོས་
མྱུར་ཞིང་བར་མཚམས་མེད་པར་འགུལ་བར་བྱེད་དོ།།
ཁོར་ཎེ་ཏད་ནི་གཡོ་མེད་ཀྲོང་ངེར་སེམས་དོན་དྲན་བཞིན་ཡོད།
ཆུ་ཚོད་གསུམ་བསྐྱོད་རྗེས་སྐུ་ཞབས་བྱེའུས་ཏག་སེ་བསྡུས་ནས། “གྲོད་ཁོག་ལྟོགས
བྱུང" ཞེས་བཤད་
ཁོའི་ཆུང་མས་ཤོག་སྒྲིལ་ཕྲ་པོར་བསྡམས་པ་ཞིག་ནས་ཚགས་ཤ་གྲང་མོ་རྡོག་གཅིག་
བཏོན་ཏེ་མ་ལག་བདེ་པོས་གྲལ་སྒྲིག་པོར་ལྷེབ་ལྷེབ་གཏུབས་ནས་ཁོ་གཉིས་ཀྱིས་ཟོས།
བྷོ་རྗེའི་ལྕམ་གྱིས “ངེད་རང་གཉིས་ཀྱང་བཞེས་ན་ཇི་འདྲ་འདུག” ཅེས་དྲིས། མོས་
མཐུན་བྱུང་རྗེས་མོས་གྲ་སྒྲིག་བྱས་པའི་ཟས་ཁ་ཕྱེ་བ་དང་། དུང་པན་འཇོང་དབྱིབས་ཤིག་
90

མགུལ་རྒྱན།
གི་ཁེབས་གཅོད་ཀྱི་སྟེང་དུ་རི་བོང་གི་གཟུགས་བརྙན་ཞིག་ཡོད་པ་དེ་ནི་དུང་པན་གྱི་
ནང་དུ་རིབ་ཤ་བཙོས་མ་ཡོད་པའི་མཚོན་རྟགས་ཡིན་ཞིང་། དེའི་ནང་གི་ཤ་བཙོས་མ་རོ་
བཅུད་ཆེ་ཞིང་། རིབ་ཤ་སྨུག་ཐིག་གི་སྟེང་དུ་ཕག་ཚིལ་དཀར་པོ་སྟི་ཁ་སྟར་པ་དང་སྟར་པ་
བྱས་ཏེ་བཏབ་ཅིང་། ད་དུང་ཞིབ་ཞིབ་ཏུ་བཙབ་པའི་ཤ་རིགས་གཞན་དག་བསྲེས་ཡོད། དེ་
མིན་ད་དུང་སུད་ཙེར་ནས་ཐོན་པའི་འོ་ཞོ་རྡོག་པོ་ཆེན་པོ་ཞིག་ཡོད་པ་དེ་ཚགས་པར་གྱིས་
བཏུམས་ཡོད་པ་དང་། ཚགས་པར་སྟེང་གི “སྤྱི་ཚོགས་ཀྱི་གསར་འགྱུར་ཙག་ཙིག” ཅེས་
པའི་ཡིག་འབྲུ་དེ་དག་ཀྱང་འོ་ཞོ་སྣུམ་ཚིར་ཚིར་གྱི་སྟེང་དུ་གསལ་ནས་འདུག
བཙུན་མ་གཉིས་ཀྱིས་ཤོག་ཐུམ་གྱི་ནང་ནས་རྒྱུ་མ་ཆག་པ་གཅིག་བཏོན་པ་དེ་ལས་
སྒོག་པའི་དྲི་མ་བྱིང་བྱིང་འཐུལ་ཡོང་། ཁོར་ཎེ་ཏད་ཀྱིས་ལག་པ་གཉིས་དུས་གཅིག་ཏུ་ཕྱི
གོས་ཆེན་པོ་ལྷུག་ལྷུག་དེའི་གོས་ཁུག་ཆེན་པོའི་ནང་དུ་བཅུག་སྟེ། གོས་ཁུག་གཅིག་ནས་
པགས་པ་མ་བཤུས་པའི་སྒོ་ང་བཙོས་མ་བཞི་བཏོན་ཞིང་། གོས་ཁུག་གཅིག་ཤོས་ནས་རུ
ཊི་རྡོག་ཙམ་བཏོན། ཁོས་སྒོང་ལྤགས་བཤུས་ནས་རྐང་པའི་འོག་གི་འབྲས་སོག་གི་སྟེང་དུ་
བསྐྱུར། སྒོ་ངར་སོ་བཏབ་པ་དང་སེར་སྤྱི་བྲུལ་བྲུལ་ཁོའི་བྲང་སྟེང་དུ་ལྷུང་བ་ནི་ནམ་མཁའི་
སྐར་མ་དང་ཤིན་ཏུ་ནས་མཚུངས་སོ། །
བུ་མོ་དཀར་རིལ་མ་ནི་བྲེལ་བ་འཚུབ་འཚུབ་ངང་ཧ་བེ་ཧོབ་བེར་མལ་ལས་ལངས་
པས་ཅི་ཡང་འཁྱེར་རྒྱུ་དྲན་མེད་པ་དང་། མི་དེ་ཚོས་སྣང་མེད་ངང་ཟས་ཟ་བ་མཐོང་བས་
རབ་ཏུ་ཁྲོས་ནས་དབུགས་ཀྱང་འབྱིན་རྔུབ་དཀའ་བར་གྱུར། བུ་མོ་སྔོན་ལ་ཁོང་ཁྲོ་ཧ་ཅང་
ཆེན་པོ་ལངས་ནས་དེ་ཚོར་ཁ་བརྡུངས་ཚ་ཐག་ཆོད་གཅིག་གཏོང་རྩིས་ཀྱིས་ཁ་གདངས་
ཟིན་ནས་ངན་སྨྲས་ཀྱི་ཚིག་རྩུབ་མང་པོ་ཁ་རྩར་སླེབས་ཀྱང་། ཁོང་ཁྲོའི་མེ་ལྕེ་ཆེ་རང་
དྲགས་ནས་བུ་མོའི་མིད་པ་འགག་པ་ལྟར་ཁ་ནས་གཏམ་ཚིག་གཅིག་ཀྱང་མ་ཐོན་པ་རེད།
བུ་མོར་དོ་སྣང་དང་བསམ་ཤེས་བྱེད་མཁན་གཅིག་ཀྱང་མེད། གཞུང་དྲང་ཅན་ལ་བརྫུས་
91

འཛམ་གླིང་རྩོམ་རིག་གྲགས་ཅན་བོད་འགྱུར་དཔེ་ཚོགས།
པའི་མི་ངན་དེ་ཚོའི་མཐོང་ཆུང་གི་ཁྲོད་དུ་བུ་མོར་རང་ཉིད་བསྣུབས་སྣང་ཤར་བ་དང་། དེ་
ཚོས་སྔོན་ལ་བུ་མོ་གླུད་རྫས་སུ་བརྩིས། དེ་རྗེས་བེད་མེད་ཀྱི་ཟོག་རོ་བཙོག་པ་ཞིག་ལྟར་བུ་
མོ་སླར་དོར་བ་རེད། བུ་མོས་ཟས་ཞིམ་པོ་བྱུར་པོར་བཀང་བའི་གཟེབ་མ་ཆེན་པོ་དེ་དྲན་
ཞིང་།དེ་ཚོས་འདོད་རྔམས་ཆེན་པོ་དེ་ལྟར་ངང་དེ་དག་གཙང་མ་ཟོས་པ་རེད། འཁྱག་རིལ་
བཏང་ནས་འོད་ཆེམ་ཆེམ་འཚེར་བའི་བུ་མོའི་བྱ་ཤ་དེ་གཉིས་དང་། ཤ་རྗེན། ལི། བྷོར་ཏོའི་
རྒུན་ཆང་བྷོ་ཏོ་ར་དེ་བཞི་དང་བཅས་པ་དྲན། བུ་མོའི་ཁོང་ཁྲོ་དེ་ནི་དམ་པོར་བཀྱིགས་པས་
ཆད་ལ་ཉེ་བའི་ཐག་པ་ཞིག་ལྟར་དེ་ལས་ལྡོག་སྟེ་ཞི་ཞིང་འཇགས་ནས་བུ་མོ་ངུ་སྙིང་འདོད་
པར་གྱུར། བུ་མོས་བཟོད་ཅི་ཐུབ་བྱས་ཏེ་ཕྲུ་གུ་བཞིན་དུ་ཆོ་ངེ་ཁོག་པའི་ནང་དུ་མིད་ཀྱང་།
མཆི་ཞགས་རང་དབང་མེད་པར་འོད་ཆེམ་ཆེམ་ངང་འདྲེན་བྱེད་ཀྱི་མཐའ་ལ་འཁྱིལ་བ་
དང་། ཡུད་ཙམ་ནས་མཆི་ཐིགས་ཆེན་པོ་གཉིས་དལ་བུར་འགྲམ་པ་གཉིས་བརྒྱུད་དེ་ལྷུང་
ཞིང་། བྲག་རྡོའི་གསེང་ནས་ཆུ་ཐིགས་འཛིར་བ་ལྟར་མིག་ཆུའི་ཕྲེང་རྡོག་མང་པོ་ཐིགས་
པ་རེ་རེ་བཞིན་དུ་བུ་མོའི་བྲང་ཁོག་ལྡིར་ལྡིར་དེའི་སྟེང་དུ་མྱུར་པོར་ལྷུང་། བུ་མོས་སྐེད་པ་
འགྲེངས་ཤིང་འདྲེན་བྱེད་མདུན་ལ་འབྲུ་ཚུགས་སུ་ལྟ་བ་དང་། སྐྱ་བོར་གྱུར་པའི་བཞིན་
རས་ནག་རོག་གེར་མཆིས། མི་གཞན་གྱིས་མོའི་བཟོ་ལྟ་དེ་མ་མཐོང་བ་ཤོག་ཅིག
འོན་ཏེ་བྷོ་རྗེའི་ལྕམ་གྱིས་ཏག་ཏག་མཐོང་བ་མ་ཟད། ཁྱོ་བོར་མིག་བརྡས་བསྟན་པ་ན།
དེས་ཕྲག་པ་གཟེངས་ཙམ་ངང “ཐབས་ཤེས་ཅི་ཡོད། དེ་ངས་བཟོས་པ་ནི་མིན” ཞེས་སྨྲ་
བ་ལྟར་སྣང་། ལྕམ་སྐུ་བྱེའུ་ནི་དགའ་ནས་གད་མོ་དགོད་བཞིན་དུ། “སོ་སོས་ངོ་ཚ་དགོས་
པའི་ལས་ངན་བྱས་པར་གནོང་འགྱོད་སྐྱེས་ནས་ངུ་བགྱི་འདུག” ཅེས་སྙིང་ཚིམས་ཀྱིས་
མུག་བཤད་བརྒྱབ།
བཙུན་མ་གཉིས་པོས་ཟ་འཕྲོར་ལུས་པའི་རྒྱུ་མ་དག་ཤོག་བུ་གཅིག་ལ་བསྒྲིལ་ཏེ་སླར་
སྐྱོར་འདོན་ལ་ཞུགས་པ་རེད།
92

མགུལ་རྒྱན།
ཁོར་ཎེ་ཏད་ཀྱིས་ད་གིན་ཟོས་པའི་སྒོ་ང་དེ་དག་འཇུ་རུ་འཇུག་བཞིན་དུ་རྐང་པ་
རིང་པོ་དེ་ཟུང་ཁ་སྤྲོད་ཀྱི་རྐུབ་སྟེགས་རིང་པོའི་འོག་ཏུ་བརྐྱངས་ནས་རྒྱབ་ལ་བསྙེས་ཤིང་།
ལག་གཉིས་བྲང་གི་མདུན་དུ་སྣོལ་མར་བཞག་པ་ནི་གཞན་ལ་བརྙས་བཅོས་བྱེད་སྟངས་
གསར་པ་ཞིག་རྙེད་ཙམ་ཡིན་པ་ལྟར་གདོང་ལས་འཛུམ་མདངས་ཐོན་པ་དང་། དེ་རྗེས《མཱ་
སེའི་གླུ་དབྱངས》ཞེས་པའི་གདངས་དབྱངས་སི་གླུར་དྲངས།
ཚང་མའི་ངོ་གདོང་ནག་པོར་གྱུར་པ་ནི་ཤིང་རྟ་དེའི་ནང་གི་མི་དེ་ཚོས་མི་དམངས་ཀྱི
གླུ་སྒྲ་དེ་ལ་དགའ་པོ་གཏན་ནས་མེད་པ་སྨོས་མེད་རེད། ཁྱི་ཡིས་ལག་སྐོར་ཧྥུང་ཆིན་རོལ་
ཆའི་སྒྲ་ཐོས་དུས་སྨྱོ་ཅོར་སྒྲོག་པ་ཇི་བཞིན་དེ་ཚོ་ཚང་མ་བསུན་བཙེར་སྐྱེས་ཤིང་ཁོང་ཁྲོས་
སྐད་ཅོར་འུར་ཅོར་བརྒྱབ་ན་དྲག་གམ་སྙམ་དུ་སེམས་སོ། །
སྣང་ཚུལ་དེ་ཁོས་མཐོང་བས་ན་ཁ་རོག་ལ་སྡོད་རྩིས་ནི་དེ་བས་ག་ལ་བྱེད། ཐ་ན་
སྐབས་རེ་གཞས་ཚིག་ཀྱང་སྐྱོར་ཡོང་བ་འདི་ལྟ་སྟེ།
མེས་རྒྱལ་ལ་བཅངས་དུང་ཞེན་མཆོག
ང་ཚོའི་ཤ་འཁོན་གྱི་ལག་པར།
འགོ་ཁྲིད་རྒྱབ་སྐྱོར་གཉིས་གནང་བར།
གང་ཁྱེད་མྱུར་དུ་ཕེབས་ཤོག་ཅིག
སྙིང་ནས་ཆེས་ཆེར་བརྩེ་བའི་རང་དབང་ཀྱེ།
གང་ཁྱེད་སྲུང་མཁན་ཚོ་དང་ཐབས་གཅིག་ཏུ
འཐབ་མོ་བགྱི་བར་མྱུར་དུ་དེངས་ཤོག་ཅིག
ཁ་བས་བཀླུབས་པའི་ས་ངོས་ཅུང་མཁྲེགས་སུ་སོང་བ་དང་། ཤིང་རྟ་ཡང་འགྲོ་ཅུང་
མགྱོགས་སུ་ཕྱིན། ཡི་མུག་སྐྱི་གཡའི་ལམ་གྱི་ཆུ་ཚོད་ཁ་ཤས་དེ་དག་གི་རིང་དང་། ཤིང་རྟ་
ཡམ་ཡོམ་གཡོ་བའི་སྒྲའི་ཁྲོད་དུ་མུན་པ་ནག་པོ་ནག་རྐྱང་ཆགས་པའི་ས་སྲོས་ཀྱི་སྐད་ཅིག་
93

འཛམ་གླིང་རྩོམ་རིག་གྲགས་ཅན་བོད་འགྱུར་དཔེ་ཚོགས།
ད"
ཉིད་དེའམ། ཤིང་རྟའི་ནང་དུ་ནག་རྐྱང་ཆགས་དུས་ཅི་ཡིན་ལ་མ་ལྟོས་པར། དྷི་ཨེ་ཕ་ལ་
མ་སླེབས་ཀྱི་བར་དུ་ཁོའི་འཁོན་སེམས་མཚོན་པའི་དབྱངས་གདངས་སྣ་གཅིག་མ་དེ་ཁོས་
དེ་ལྟར་ངང་ཨུ་ཚུགས་མཐར་སྐྱེལ་གྱིས་སི་གླུར་དྲངས་ནས་ལྷང་ལྷང་དུ་ལེན་བཞིན་ཡོང་
བས། མི་དེ་དག་ཤིན་ཏུ་ཉོབ་ཅིང་ཁོང་ཁྲོ་ཟ་ཐག་ཆོད་ཀྱང་། མགོ་ནས་མཇུག་བར་མ་ཉན་
རང་ཉན་ཐུག་པར་མ་ཟད། དབྱངས་ཚན་རེ་ཉན་གྱིན་གཞས་ཚིག་ཀྱང་མ་འདོད་བཞིན་དུ་
དུམ་བུ་རེ་རེ་བྱས་ནས་མ་ངེས་རང་ངེས་ཐུག
བུ་མོ་དཀར་རིལ་མ་ནི་རྦད་དེ་ངུ་གིན་ངུ་གིན་དུ་ཡོང་བ་དང་། སྐབས་རེ་གླུ་སྒྲ་ཚན་
པ་གཉིས་ཀྱི་གསེང་དུ་མུན་ནག་གི་ཁྲོད་ནས་ཆོ་ངེ་ལྷང་ལྷང་གྲག་ཡོང་བ་དེ་ནི་བུ་མོས་
བསྒོམ་མ་ཐུབ་པར་དབང་མེད་དུ་ཤོར་བའི་སེམས་སྡུག་གི་ངུ་སྒྲ་རེད།
94

མགུལ་རྒྱན།
ཁྱིམ་ཚང་གཅིག་གི་མི།"
ཎཱ་དབྱི་ལིའི2ཕྱོགས་སུ་སྐྱོད་མཁན་མེ་འཁོར་ཆུང་ཆུང་གིས་མཱ་དབྱི་ལོད་བརྒལ་ཏེ།
སད་ཎེ་གཙང་ངོགས་ལ་བསྐྱོད་སའི་ལྗོན་གྲིབ་ལམ་ཆེན་བརྒྱུད་ནས་འཕུར་བསྐྱོད་བྱེད་
བཞིན་ཡོད། མེ་འཁོར་གྱི་མགོ་ཆུང་ཆུང་དེས་འཁོར་སྒྲོམ་འདྲུད་བཞིན་དུ་རླངས་དུང་
འབུད་ཀྱིན་ལམ་སྟེང་དུ་འགོག་རྐྱེན་བཟོ་མཁན་འགྲུལ་པའི་འཁོར་རིགས་ལས་བརྒལ་ཏེ།
རྒྱང་རྒྱུགས་པ་དབུགས་ལྷེམ་ལྷེམ་ཞིག་དང་འདྲ་བར་རླངས་པ་འཕྱུར་འཕྱུར་བྱེད་པ་དེའི་
སྲུབ་མདའ་ནི་ལྕགས་ཀྱི་རྐང་པ་ཟུང་འགུལ་སྐྱོད་བྱེད་མུས་སུ་མཆིས་པ་དང་འདྲ་བར། ཁོ་
ཐུང་ཁོ་ཐུང་ཞེས་པའི་སྒྲ་སྒྲོག་བཞིན་དུ་མདུན་ལ་འཚབ་འཚུབ་ཏུ་སྐྱོད་པར་བྱེད། ལམ་
ངོས་སུ་དབྱར་ཁའི་ས་སྲོས་ཀྱི་ཚ་བས་ཁྱབ་ཅིང་། རླུང་བུ་ཕྲན་བུ་ཡང་མེད་མོད། ཐལ་རྡུལ་
དཀར་པོ་ས་སྨྱུག་གི་ཐལ་བ་དང་འདྲ་བ་མཐུག་ཅིང་མིད་པ་ཚ་བར་བྱེད་པ་ཞིག་ལངས་
ནས་ཚ་ཤུར་ཤུར་བྱེད། ཐལ་རྡུལ་དེ་སྐྱེ་བོའི་པགས་པ་རློན་ཤིག་ཤིག་གི་སྟེང་དུ་འབྱར་བ་
[1] རྩོམ་འདི་ཐོག་མར་སྤྱི་ལོ1881ལོའི་ཟླ2པའི་ཚེས15ཉིན་གྱི《དུས་དེབ་གསར་པ》ཞེས་པའི་ཐོག་
སྤེལ་བ་དང་། ལོ་དེར་སྒྲུང་གཏམ་ཐུང་འབྲིང་ཕྱོགས་བསྒྲིགས《གཟིམ་ཤག་ཐེ་ལི་ཨེར》ཞེས་པའི་
ནང་བཅུག
[2] ཎཱ་དབྱི་ལི་ནི་ཕད་རོད་སིའི་ནུབ་ཕྱོགས་ཀྱི་གྲོང་འདབས་ཡིན་པ་དང་། སྐབས་དེ་དུས་གྲོང་ཁྱེར་
ནང་གི་སྐར་གཟུགས་ཐང་ཆེན་ནས་ཎཱ་དབྱི་ལིའི་གྷོལ་བྷོ་ཝ་ཐང་ཆེན་ལ་འགྲོ་མཁན་མེ་འཁོར་ཆུང་
ཆུང་ཡོད།
95

འཛམ་གླིང་རྩོམ་རིག་གྲགས་ཅན་བོད་འགྱུར་དཔེ་ཚོགས།
དེས་སྐྱེ་བོའི་མིག་ཟུམ་པར་བྱས་ཤིང་ཐ་ན་གློ་ཡུའི་ནང་དུ་འཛུལ།
ལམ་ཆེན་གྱི་གཞོགས་གཉིས་སུ་མི་མི་ཉུང་བས་ཕྱི་ལ་ཡོང་སྟེ། མཁའ་དབུགས་སོས་
པ་རྔུབ་ཐུབ་རེ་བྱེད།
མེ་འཁོར་གྱི་ཤེལ་ཁྲ་ཚང་མ་ཕྱེ་ཡོད་པ་དང་། དེ་ཤིན་ཏུ་ནས་མྱུར་པོ་འགྲོ་ཞིང་། ཁྲ་
ཡོལ་གྱིས་རླུང་ཕྱོགས་དང་བསྟུན་ནས་བྲོ་གར་འཁྲབ་པར་བྱེད། འཁོར་སྒྲོམ་གྱི་ནང་དུ་མི་
ཧ་ཅང་ཉུང་ཉུང་ལས་མེད(ཚ་དུབ་དེ་འདྲར་མི་རྣམས་ཀྱིས་མེ་འཁོར་གྱི་ཡང་སྟེང་དང་
གཡབ་སྟེང་དུ་སྡོད་འདོད་ཆེ་བ་བྱེད།)པ་དེའི་ཁྲོད་དུ་ཆ་ལུགས་དེ་ཙམ་མི་མཛེས་པའི་བུད་
མེད་རྒྱགས་པ་ཁ་ཤས་ཡོད། གྲོང་འདབས་ཀྱི་འབྱོར་འབྲིང་གྲལ་རིམ་གྱི་བུད་མེད་དེ་ཚོར་
རྨད་བྱུང་གི་ཉམས་ཀྱིས་དབེན་ན་ཡང་། ཁེངས་དྲེགས་ནི་སུ་ལས་ཀྱང་ཆེ་བ་ཡོད། ད་དུང་
གཞུང་ལས་ཁང་ནང་ཉིན་གང་དཀའ་བ་སྤྱད་ནས་ངལ་བས་དུབ་པའི་ཕོ་སྐྱེས་ཁ་ཤས་ཡོད་
པ་དེ་ཚོའི་ངོ་མདོག་སེར་ལ་ལུས་པོ་གུག་ཅིང་། ལོ་མང་སྒྲོག་ཙེར་འཁེན་ནས་ལས་ཀ་བྱས་
རྐྱེན། ཕར་བལྟ་དུས་ཕྲག་པ་གཅིག་ཅུང་མཐོ་བར་སྣང་། དེ་ཚོའི་བློ་སེམས་མི་བདེ་ཞིང་སྐྱོ་
མདངས་ཐོན་པའི་ངོ་ལས། ཁོ་ཚོའི་ཁྱིམ་ཚང་གི་འཚོ་བའི་ཁྲོད་དུ་མ་སྐྱིད་པ་མང་བ་དང་།
ནམ་རྒྱུན་དངུལ་གྱིས་དབུལ་ཞིང་། དེ་སྔའི་རེ་བ་ཆུ་ཡི་ལྦུ་བར་འགྱུར་རྒྱུར་ངེས་པ་ཤེས་
ཐུབ། དེ་ཚོ་ཚང་མ་དབུལ་ཕོངས་ཀྱི་དཔུང་ཆེན་ཉམ་ཐག་པ་དེའི་གྲས་ཡིན་ཞིང་། ཕད་
རོད་སིའི་མཐའ་འཁོར་གྱི་གད་སྙིགས་འཇོག་ས་དང་ཧ་ལམ་འདྲ་བའི་ཞིང་ཁའི་སྟེང་དུ།
ཅུ་གང་པང་ལེབ་ཀྱིས་བསྐྲུན་པའི་ཁང་པ་ཐབས་ཆག་གི་ནང་དུ་ཆོ་བྲོ་མེད་པའི་འཚོ་བ་
སྐྱེལ་བ་དང་། སྒོ་ཕྱིའི་མེ་ཏོག་སྟེགས་བུ་ཆུང་ཆུང་དེས་དེ་ཚོའི་མེ་ཏོག་ལྡུམ་རའི་ཚབ་དོད་
བྱེད་པ་རེད།
མེ་འཁོར་གྱི་སྒོ་རྩར་སྡོད་མཁན་དེ་ནི་ཕོ་སྐྱེས་རྒྱགས་པ་གཟུགས་ཐུང་ཞིག་ཡིན་པ་
དེའི་ངོ་གདོང་ཅུང་ཟད་སྐྲངས་ཤིང་། བརླ་གཉིས་བགྲད་པའི་དཀྱིལ་ནས་གྲོད་ཁོག་འཕྱང་
96

མགུལ་རྒྱན།
འཕྲུལ་བྱས། གོས་ནག་པོ་ཞིག་གྱོན་པ་དང་། ཞགས་རྒྱན་གཟེངས་རྟགས་བཏགས། དེས་
སྐུ་ཞབས་ཤིག་དང་ཁ་བརྡ་གློད་པའི་སྒང་རེད། ཁ་གཏད་དེ་ཡི་གཟུགས་བྱད་ཕྲ་ལ་རིང་བ་
དང་། གྱོན་བཟོ་དོད་པོ་མེད་ཅིང་། སོ་མའི་རས་གོས་དཀར་པོ་ཛོར་མདོག་ཁ་པོ་ཞིག་གྱོན་
ཡོད། སྔོན་མ་དེ་ནི་མཚོ་དམག་པུའུ་ཡི་ཀྲུའུ་རེན་ཁོའོ་ཡོན་སྐུ་ཞབས་གཱ་ར་ཝན་ཡིན་པ་
དེས་སྐད་ཆ་བཤད་དུས་དལ་དལ་ལྷོད་ལྷོད་དང་བཤད་ཙམ་སྐུམ་ཙམ་བྱེད་ཅིང་། སྐབས་
རེ་དངོས་འབྲེལ་ཁ་དིག་ཅན་པ་ཞིག་དང་འདྲ། ཕྱི་མ་དེ་ཡིས་དེ་སྔ་ཚོང་གྲུ་ཞིག་གི་ནང་
དུ་འཕྲོད་བསྟེན་པ་བྱེད་མྱོང་བ་དང་། མཐའ་མར་ཁུར་བྷེ་ཝའི་ཐང་ཆེན་སྒོར་མོའི་གམ་
དུ་ལས་གཉེར་བྱས་ཤིང་། ཁོས་ཚེ་གང་རིང་ས་ཕྱོགས་གང་སར་བསྐྱོད་ནས་ཤེས་པའི་གསོ་
རིག་སྐོར་གྱི་ཤེས་བྱ་ཡིན་ལ་མིན་ལ་ཕྲན་བུར་བརྟེན་ནས། ཡུལ་དེ་གའི་ཡུལ་མི་དབུལ་
པོའི་ཁྲོད་དུ་སྨན་ལས་བྱེད། ཁོའི་རུས་མིང་ཤེ་ཎད་ཡིན་པ་དང་། མིས་ཁོ་ལ་སྨན་པ་ཞེས་
འབོད་དགོས་ཤིང་། ཁོའི་སྤྱོད་ལམ་ཐད་ལ་སྐད་ཆ་འདྲ་མིན་འདྲ་ཧ་ཅང་མང་།
སྐུ་ཞབས་གཱ་ར་ཝན་གྱིས་ཚེ་གང་གཞུང་ཞབས་པའི་འཚོ་བ་ཚད་ལྡན་བསྐྱལ་བ་སྟེ།
ལོ་སུམ་ཅུའི་ནང་དུ། ཁོས་ཉིན་ལྟར་ཞོགས་པ་ལས་ཀར་ཏག་ཏག་འགྲོ་བ་དང་། འགྲོ་སའི་
ལམ་དང་། དུས་དང་། ཡུལ་བཅས་གཅིག་རང་ལ་འགྲོ་ཞིང་། གཞུང་ལས་སྒྲུབ་མཁན་གྱི་ངོ་
གདོང་ནི་གཅིག་པ་རྐྱང་མཐོང་བགྱི་ཡོད། ཉིན་ལྟར་གྱི་དགོང་མོ་ཁོས་སྔར་གྱི་ལམ་དེ་རང་
བརྒྱུད་ནས་ཁྱིམ་ལ་ལོག་པས། ཁོའི་མིག་ལམ་དུ་རྒས་ཤིང་འཁོགས་པར་གྱུར་པའི་གདོང་
དེ་ཚོ་རང་སླར་ཡང་མཐོང་བགྱི་ཡོད།
ཁོས་ཉིན་ལྟར་སན་ཋེ་ཨོ་ནོ་རེ་ཁུལ་གྱི་རྩིག་ཟུར་ནས་སུའུ་གཅིག་སྤྲད་དེ་ཚགས་པར་
ཞིག་ཉོ་བ་དང་། ད་དུང་རུ་ཊི་ཆུང་ཆུང་གཉིས་ཉོས་རྗེས་པུའུ་ཡི་ནང་དུ་འགྲོ་ཞིང་། ཁོའི་
ཚུགས་ཀ་དེ་ནི་རང་ཉེས་རང་ཞུ་བྱེད་མཁན་གྱི་ཉེས་ཅན་པ་ཞིག་དང་འདྲ། ཁོས་གཞུང་
ལས་ཁང་ལ་བྲེལ་འཚུབ་ཀྱིས་འགྲོ་བ་དང་། སྐྲག་སྣང་སེམས་འཚབ་ཁོ་ན་བྱེད་ཅིང་། རང་
97

འཛམ་གླིང་རྩོམ་རིག་གྲགས་ཅན་བོད་འགྱུར་དཔེ་ཚོགས།
ཉིད་ཀྱིས་ལྷོད་གཡེང་འདྲ་བྱུང་ནས་བཀའ་བཀྱོན་འཁེལ་དོགས་ཀྱི་སེམས་ཁྲལ་ཁོ་ན་བྱེད།
ཁོའོ་ནང་གི་བྱ་བ་དང་། རིམ་འཕར་དང་བྱ་དགའི་དངུལ་ཕུད། ཁོས་ཅི་ལ་ཡང་དོ་
ཁུར་མི་བྱེད་པས་ན། ཁོའི་ཆོ་མེད་པའི་འཚོ་བའི་ཆོས་ཉིད་ལ་འགྱུར་ལྡོག་གཏོང་ཐུབ་པའི་
གནས་ཚུལ་ཡོང་མྱོང་ཡེ་ནས་མེད། པུའུ་ནང་ཡིན་ནའང་འདྲ། ཁྱིམ་དུ་ཡིན་ནའང་འདྲ།
(ཁོས་སྐལ་རྫོངས་སོགས་ལའང་མ་བལྟས་པར། ལས་གྲོགས་ཤིག་གི་བུ་མོ་ཆུང་མར་བླངས།)
ཁོས་གཞུང་དོན་ཕུད་པའི་དོན་གཞན་གླེང་མྱོང་མེད། ཆོ་མེད་ཀྱི་ཉིན་རེའི་ལས་ཀས་
འཁུམས་པར་བྱས་པའི་ཁོའི་ཀླད་པའི་ནང་དུ་པུའུ་ནང་དང་འབྲེལ་བ་ཡོད་པ་ཕུད། བསམ་
བློ་དང་། ཞེ་འདོད་དང་། ཕུགས་རེ་གཞན་དག་གང་ཡང་མེད། འོན་ཏེ་ཁོའོ་ཡོན་དེས་དོན་
གཅིག་དྲན་མ་ཉིད་དུ་རྟག་པར་མ་སྐྱིད་པ་ལུང་པ་གང་བྱེད་པ་སྟེ། རྒྱན་སྐུད་དངུལ་མདོག་
ཅན་ཡོད་རྐྱེན་མིས་མགར་བ་དཀར་པོ་ཞེས་སུ་འབོད་པའི་མཚོ་དམག་གི་དམག་མཁོའི་
དཔོན་དེ་ཚོ་པུའུ་ནང་དུ་ལས་བསྒྱུར་བྱས་ཡོང་རིམ་བཞིན་དུ་ཁོའོ་ཀྲང་གཞོན་པའམ་ཡང་
ན་ཁོའོ་ཀྲང་གི་གོ་གནས་རག་བགྱི་ཡོད་པ་རེད། ཉིན་ལྟར་དགོང་མོ་ཁོས་གསོལ་ཅོག་གི་
གམ་དུ། ཁོ་དང་ཞེ་སྡང་མཉམ་སྐྱེ་བྱེད་མཁན་བཟའ་མོའི་མདུན་དུ། ཁུངས་ཡོད་ལུང་ཡོད་
ཀྱི་སྒོ་ནས་མ་གཞི་བྱས་ན་རྒྱ་མཚོར་ཞུགས་ནས་འགྲོ་དགོས་ངེས་ཡིན་མཁན་དེ་ཚོར་ཕད་
རོད་སིའི་དཔོན་གནས་སྤྲད་པ་དེ་ནི་ཕྱོགས་ག་ནས་བལྟས་རུང་ཤིན་ཏུ་ནས་དྲང་གཞག
མིན་པ་རིགས་པས་ཁུངས་སྐྱེལ་བྱེད།
ཁོ་ད་ཆ་རྒས་ཟིན་རུང་། རང་ཉིད་ཀྱི་ཚེ་གང་ཇི་ལྟར་ཕྱིན་མིན་ལ་ཉམས་སྣང་བྱུང་
མེད་དེ། ཁོ་སློབ་འབྲིང་གི་རྒྱལ་སྒོ་ནས་ཐོན་རྗེས་ཤར་རྒྱག་གཞུང་ལས་ཁང་ནང་ཞུགས་
ནས། དེ་སྔའི་མཐོང་བ་ཙམ་གྱིས་སྐྲག་སྣང་སྐྱེ་སའི་སློབ་གཙོ་དེ་ད་ཆ་ཁོ་པ་སྐྲག་ནས་བླ་
འདར་བར་བྱེད་པའི་གོང་རིམ་དཔོན་པོར་འགྱུར་བ་ཙམ་མོ། །ཡ་མོན་རྗེ་ངན་གྱི་སྒོ་ཕིབས་
དེ་ཚོ་མཐོང་བ་ཙམ་གྱིས་ཁོའི་ལུས་ཡོངས་འདར་སིག་ཤོར་བར་བྱེད། མིའི་མདུན་དུ་ཁོ་ཅི་
98

མགུལ་རྒྱན།
བྱ་གཏོལ་མེད་ཁོ་ནར་སྣང་བ་དང་། མི་དང་སྐད་ཆ་བཤད་དུས་གུས་གུས་ཞུམ་ཞུམ་ཁོ་ན་
བྱེད་ལ། ཐ་ན་འཚབ་ནས་ངག་ཀྱང་དབ་དིབ་ལ་འགྲོ་ཞིང་། དེ་ནི་འཇིགས་སྣང་རྫོགས་རྒྱུ་
མེད་པས་བཟོས་པ་ཞིག་རེད།
ཁོས་ཕད་རོད་སིར་རྒྱུས་མངའ་ལོན་ཚད་ནི་ཉིན་ལྟར་ཁྱི་འཁྲིད་ནས་སྒོ་ཁ་གཅིག་
རང་དུ་ཟས་སློང་མཁན་ལོང་བ་ཞིག་ལས་ལྷག་པ་མེད་ཅིང་། ཁོས་སུའུ་གཅིག་སྤྲད་ནས་
ཉོས་པའི་ཚགས་པར་གྱི་སྟེང་ནས་དོན་ཆེན་ནམ་ཞབས་འདྲེན་གྱི་གནས་ཚུལ་སྐོར་
བཀླགས་ན་ཡང་།དེ་ཀུན་ནི་ལས་ཞབས་པ་ཆུང་ཆུང་དེ་ཚོར་སྐྱོ་སངས་བྱ་རྒྱུར་ཁུངས་མེད་
རྫུན་བཟོ་བྱས་པའི་སྒྲུང་རང་ཡིན་པར་འདོད། ཁོ་ནི་སྒྲིག་ལམ་ལ་བསྲུང་བརྩི་ཞུ་མཁན་
རྙིང་ཞེན་པ་ཡིན་པ་སྟེ། ཆབ་སྲིད་ཀྱི་ལྟ་བ་ངེས་གཏན་ཞིག་མེད་རུང་བྱ་དངོས་དཔེ་གསར་
ཐམས་ཅད་ལ་ལྟས་མཐོང་མཐོང་བྱེད་མཁན་གྱི་རྙིང་ཞེན་པ་རེད། ཆབ་སྲིད་སྐོར་གྱི་
གསར་འགྱུར་ཡིན་ན་བལྟ་རྩིས་ཀྱང་མི་བྱེད་ཅིང་། མ་གཞི་ནས་ཁོས་ཉོ་བའི་ཚགས་པར་
དེས་ཀྱང་ཕྱོགས་གང་ཞིག་གི་དངུལ་བླངས་ཏེ། ཕྱོགས་དེའི་དགོས་མཁོ་བསྐོང་ཕྱིར་གསར་
འགྱུར་ལ་འཁྱོག་བཤད་ཁོ་ན་བྱེད་པ་རེད།ཉིན་ལྟར་གྱི་དགོང་མོར། ཁོས་ཤམ་སེ་ལི་ཟེ་ཁྲོམ་
ལམ་བརྒྱུད་ནས་ཁྱིམ་ལ་ལོག་པ་དང་། འཚང་ཁ་ཆེ་བའི་འགྲུལ་པ་དང་རྫོགས་རྒྱུ་མེད་པའི་
འཁོར་རིགས་ལ་ལྟ་བ་དེ་ནི། ས་རྒྱུས་མི་རྒྱུས་མེད་པའི་ལྗོངས་རྒྱུ་བས་ཐག་རིང་གི་གཞན་
ཡུལ་དུ་གཏད་སོ་མེད་པར་འཁྱམས་མྱུལ་བྱེད་པ་དང་འདྲའོ། །
ད་ལོ་རང་ཁོས་ཞབས་ཞུ་ལོ་སུམ་ཅུའི་གཏན་འབེབས་ལེགས་སྒྲུབ་བྱས་པས། ཟླ་བ་
དང་པོའི་ཚེས་གཅིག་ཉིན་དེར། ཁོ་ལ་མཚན་བསྟོད་ཚོགས་པའི་གཟེངས་རྟགས་འཐོབ་པ་
རེད། དམག་དོན་ཅན་གྱི་ལས་ཁུངས་དེ་ཚོའི་ནང་དུ་ཡིག་ཁུག་ལྗང་ཁུའི་སྟེང་དུ་འཛེར་
མ་བཏབ་ནས་བཞག་པའི་ཉེས་ཅན་པ་དེ་ཚོར་ཐབས་དེ་སྤྱད་ནས་གཟེངས་བསྟོད་བྱེད་
པ་སྟེ། དེ་ཚོས་ཉམ་ང་བའི་སྡུག་ལས(ཡང་ན་ཞབས་ཞུ་རྣམ་དག་ཅེས་པའི་མིང་སྙན་པོ་
99

འཛམ་གླིང་རྩོམ་རིག་གྲགས་ཅན་བོད་འགྱུར་དཔེ་ཚོགས།
བཏགས་པ)བྱས་པར་གཟེངས་བསྟོད་བྱེད་པ་རེད། བསམ་ཡུལ་ལས་འདས་པའི་མཚན་
སྙན་དེ་རག་རྐྱེན། ཁོས་རང་ཉིད་ཀྱི་འཇོན་ཐང་ལ་ངོས་འཛིན་གསར་པ་དང་དེ་བས་མཐོ་
བ་བྱུང་སྟེ། ཁོའི་འཚོ་བར་འགྱུར་ལྡོག་མཐར་ཕྱིན་བཏང་བ་རེད། རང་ཉིད་གང་ལ་གཏོགས་
སའི་མཚན་བསྟོད་ཚོགས་པར་གུས་ཞབས་དང་བརྩི་བཀུར་གླེང་མེད་ཞུ་ཕྱིར། དེ་ནས་
བཟུང་སྟེ། ཁོས་དོར་མ་དཀྱུས་མ་དང་བཟོ་ལྟ་གང་བྱུང་ཡིན་པའི་སྟོད་གོས་བཞག་སྟེ། དོར་
མ་ནག་པོ་དང་ཁོའི་གཟེངས་སྐུད་ཞགས་རྒྱན་ཞེང་ཆེན་དེ་འདོགས་རྒྱུར་དེ་བས་འཚམས་
པའི་གཟབ་གོས་རིང་པོ་ཁོ་ན་གྱོན་པ་དང་། ཁོས་ཉིན་ལྟར་ཞོགས་པར་ཁ་སྤུ་འབྲེག་པ་
དང་། ལག་པའི་སེན་མོ་དང་དོད་ཀྱིས་གཙང་མ་བཟོ་བ་མ་ཟད། ཉིན་གཉིས་རེར་འོག་
འཇུག་ཐེངས་རེ་བརྗེ་བ་སྟེ། འཁྱུག་ཙམ་ཞིག་ལ་ཁོ་པ་གཙང་སྦྲ་དོད་ལ། བབ་བརླིང་ལྡན
པ་མ་ཟད། གཞན་དང་འབྲེལ་བ་བྱེད་དུས་མཐོ་སར་སླེབས་ཀྱང་དམན་ས་བཟུང་བའི་
ཉམས་ཀྱང་ལྡན་པའི་གཱ་ར་ཝན་གཞན་དག་ཅིག་ལ་གྱུར་པ་རེད།
ཁྱིམ་ནང་ཁོས་ཅི་ཞིག་བཤད་ནའང་དེ་དང་མཉམ་དུ་ངའི་རྒྱ་གྲམ་གཟེངས་རྟགས་
ཞེས་སུ་ཁ་ལ་འཁྱེར་འཁྱེར་བ་བྱེད་པ་དང་། ཐ་ན་ང་རྒྱལ་གྱི་ཚད་འདི་ཙམ་ལ་སླེབས་པ་
སྟེ། གཞན་གྱིས་སྒྲོག་ལུང་གི་ནང་དུ་གཟེངས་རྟགས་གང་རུང་ཞིག་བཏགས་ན་ཡང་ཁོས་
བཟོད་སྒོམ་ཐུབ་ཀྱི་མེད། ཕྱི་རྒྱལ་གྱི་གཟེངས་རྟགས་མཐོང་ན་ཁོང་ཁྲོ་དེ་བས་ཀྱང་གནོན་
མི་ཐུབ་པ་བྱེད་ཅིང་། གཟེངས་རྟགས་འདི་འདྲ་བ་ཧྥ་རན་སིར་འདོགས་སུ་རྩ་བ་ནས་
འཇུག་རྒྱུ་མི་འདུག་ཅེས་སུ་སྨྲ་བར་བྱེད། སྨན་པའི་བྱེད་སྟངས་དེ་ཁོའི་བློ་ལ་ཁྱོན་ནས་
འགྲོ་གི་མེད་དེ། ཉིན་ལྟར་གྱི་དགོང་མོར་མེ་འཁོར་ཆུང་ཆུང་གི་ནང་དུ་འཕྲད་དུས། སྨན་
པས་རྟག་པར་ཅི་ཡིན་འདི་ཡིན་མེད་པའི་གཟེངས་སྐུད་ཞགས་རྒྱན་དཀར་པོ་དང་། སྔོན་
པོ་དང་། ལི་མདོག་དང་། ལྗང་ཁུ་བཅས་ནས་གང་རུང་རེ་འདོགས་པས་སོ། །
རྣམ་རྒྱལ་སྒོ་མོ་ཆེ་ནས་ཎཱ་དབྱི་ལི་བར་གྱི་ལམ་དུམ་བུ་དེའི་སྟེང་དུ། ཁོ་གཉིས་ཀྱི་
100

མགུལ་རྒྱན།
གཏམ་གླེང་ནི་སྔར་བཞིན་རྒན་པོའི་ཁ་རྒྱུན་རེད། དེ་ཉིན་ཡང་ནམ་རྒྱུན་དང་འདྲ་བར་
ཁོ་གཉིས་ཀྱིས་སྔོན་ལ་ས་གནས་ཀྱི་གནོད་གཞི་སྣ་ཚོགས་གླེང་ཞིང་། གནོད་གཞི་དེ་ཚོར་
གཉིས་ཀས་མི་དགའ་བ་བྱེད་ན་ཡང་། གྲོང་ཁྱེར་ཎཱ་དབྱི་ལིའི་གྲོང་སྤྱིས་ཏག་ཏག་དོ་ཁུར་
བྱེད་ཀྱི་མེད་པ་རེད། དེ་ནས་གཱ་ར་ཝན་གྱིས་སྨན་པས་ཧ་མ་གོ་བའི་ཐོག་ནས་བརྗོད་གཞི་
དེ་ནད་གཞིའི་སྟེང་དུ་བསྒྱུར་མཁས་པོ་བྱས་ནས། ཁ་བརྡའི་རྣམ་པའི་ཐོག་ནས་གླ་རིན་
སྤྲོད་མི་དགོས་པའི་གསལ་སྟོན་འགའ་དང་། ཐ་ན་ནད་དཔྱད་ཐེངས་གཅིག་རག་རེ་བྱས།
མ་གཞི་ནས་ཁོའི་སྐྱེས་མའི་ཉེ་དུས་ཀྱི་གནས་ཚུལ་ལ་ཁོ་སེམས་ཁྲལ་ཤིན་ཏུ་ཆེ་སྟེ། ཁོང་
ཡང་ཡང་བརྒྱལ་ནས་དྲན་པ་ཡུན་རིང་པོ་སོས་བགྱི་མེད་ཅིང་། མ་གཞི་དགུང་ལོ་དགུ་
བཅུར་སོན་ན་ཡང་། ཁོང་གིས་སྨན་ཁང་ལ་འགྲོ་བགྱི་མེད་པ་རེད།
གཱ་ར་ཝན་གྱིས་སྐྱེས་མ་ཚེ་རིང་བའི་སྐོར་གླེང་མ་ཉིད་དུ་དགའ་སྤྲོ་རབ་ཏུ་འཕེལ་
བར་བྱེད་ཅིང་། ཁོས་སྨན་པ་ཤེ་ཎད་ལ། “ཁྱེད་ཀྱིས་ཚེ་རིང་པོ་འདི་འདྲ་འཚོ་ཐུབ་མཁན་
མང་པོ་གཟིགས་མྱོང་ངམ” ཞེས་སྨྲས་རྗེས། ཁོས་བསོད་བདེ་ཆེན་པོ་ཡིན་སྣང་འཆར་
བཞིན་དུ་ལག་པ་འཕུར་ཙམ་བྱེད་པ་དེ་ནི་རྒན་མོ་འཇིག་རྟེན་མི་ཡུལ་དུ་ཡུན་ནས་ཡུན་
དུ་འཚོ་བཞུགས་ཡོང་རེ་འཆང་བས་མ་ཡིན་པར། སྐྱེས་མ་སྐུ་ཚེ་རིང་པོ་བྱུང་བ་དེ་ནི་ཁོ་
རང་ཡང་ཚེ་རིང་པོ་ཡོང་བའི་སྔ་ལྟས་ཡིན་པས་རེད།
ཁོས་མུ་མཐུད་དེ། “ཧེ་ཧེ། ངེད་ཚང་གི་མི་ཚང་མ་ཚེ་རིང་བར་བརྟེན། བསམ་ཡུལ་
ལས་འདས་པའི་བྱུར་ཉེས་འདྲ་མ་བྱུང་ཕྱིན། ང་ཡང་ཚེ་ཧ་ཅང་རིང་པོ་ཡོང་ངེས་རེད”
ཅེས་སྨྲས། འཕྲོད་བསྟེན་པས་ཁོ་ལ་ཤ་ཚས་ལྟ་ཙམ་བྱས། ཁོས་སྐད་ཅིག་ཉིད་ལ་ཕ་རོལ་
པོའི་ངོ་དམར་པོ་དང་། སྐེ་རྒྱགས་པ་དང་། བརླ་སྦོམ་པོ་འདོལ་འདོལ་གཉིས་ཀྱི་གསེང་ན་
འཕྱང་འཕྲུལ་དུ་བྱས་པའི་གྲོད་ཁོག་ཆེན་པོ་བཅས་དང་། ནད་རྟགས་ཀྱི་རྒྱགས་པ་ཡིན་
པའི་ལས་ཞབས་པ་རྒན་པོའི་གྲིབ་སྐྱོན་འཕོག་ཉེན་ཆེ་བའི་ལུས་པོ་སྒོར་སྒོར་བཅས་ལ་
101

འཛམ་གླིང་རྩོམ་རིག་གྲགས་ཅན་བོད་འགྱུར་དཔེ་ཚོགས།
ཞིབ་ལྟ་ཞིག་བྱས་རྗེས། མགོ་ལ་གྱོན་པའི་ཕཱ་ཎ་མའི་རྩྭ་ཞྭ་སྐྱ་བོ་དེ་ལག་པས་འདེགས་ཙམ
བྱས་ཤིང་། ཁྲེལ་དགོད་ཅིག་བྱས་ནས། “ཇོ་ངེས་པ་ཡོད་པ་མ་རེད། ཁྱེད་རང་གི་ཨ་མ་
ལགས་ནི་རིད་པ་ལ་རུས་སྐོགས་པགས་གཡོགས་རང་ཡིན་རུང་། སྐུ་ཞབས་ཁྱེད་རང་ནི་
རྒྱགས་པ་ལ་ཆུ་ཟོམ་ནང་བཞིན་རེད” ཅེས་ལན་བཏབ། ཁོས་དེ་སྐད་སྨྲས་པས་གཱ་ར་ཝན་
སེམས་པ་འཁྲུགས་ནས་ལབ་རྒྱུ་མེད་པར་གྱུར།
ཚོགས་བསགས་ནས་དེ་དུས་མེ་འཁོར་འབབ་ཚུགས་སུ་འབྱོར། རོགས་ཟླ་གཉིས་པོ་
མེ་འཁོར་ལས་བབས་པ་དང་། སྐུ་ཞབས་ཤེ་ཎད་ཀྱིས་ཁ་སྤྲོད་ཀྱི་ཁོ་གཉིས་རྟག་པར་འགྲོ་
སའི་ས་གཞི་རིལ་མོའི་ཁའོ་ཧྥེ་ཁང་དུ་ཨ་རག་ཨེབ་སེན་ཐེ་ཆང་ཕོར་གང་རེ་འཐུང་བར་
འགྲོ་རྒྱུའི་གྲོས་མགོ་བཏོན། སྦྱིན་བདག་དང་ཁོ་གཉིས་མཛའ་བོ་ཡིན་པ་དེས་ཁོ་གཉིས་
ལ་མཛུབ་མོ་གཉིས་བརྐྱངས་ཡོང་ནས། ཚོང་སྒྲོམ་སྟེང་གི་ཨ་རག་བྷོ་ཏོ་རའི་གསེང་ནས་
འཆང་ཙམ་རེ་བྱས་རྗེས། ཁོ་གཉིས་ཀྱིས་ཉིན་གུང་ནས་སྒྲོག་ཙེ་གཅིག་གི་སྟེང་དུ་རུས་
སྦག་དྷོ་མི་ནོ་སེ་ཟེར་བ་བརྒྱབ་ནས་བསྡད་པའི་སྦག་པ་དེ་གསུམ་འཚོལ་བར་ཕྱིན། ཁོ་
ས་ཕན་ཚུན་སེམས་རྩ་འཁོལ་པོས་བརྡ་རེ་བྱས་པ་མ་ཟད། “གསར་འགྱུར་འདྲ་ག་རེ་
འདུག་གམ” ཞེས་སུ་རྟག་པར་འདྲི་རྒྱུར་གོམས་པའི་སྐད་ཆ་ཚིག་དེ་དྲིས་རྗེས། སྦག་རྒྱག་
མཁན་གྱིས་ནི་མུ་མཐུད་དེ་སྦག་རྒྱག་པ་དང་། ཁོ་གཉིས་ཀྱིས་ཞལ་གྱེས་ཞུས་ནས་ཐོན་
ཡོང་། ཁོ་གཉིས་ཀྱིས་མགོ་ཡང་མ་བཏེགས་པར་ཕན་ཚུན་ལག་པ་བཟུང་ཙམ་རེ་བྱས་ཏེ།
རང་སོ་སོའི་ཁྱིམ་ལ་ཟས་ཟ་བར་ལོག
གཱ་ར་ཝན་ནི་ཁུར་བྷེ་ཝ་ཐང་ཆེན་དང་ཉེ་བའི་ཁང་པ་སུམ་ཐོག་ཆུང་ཆུང་ཞིག་གི་
ནང་སྡོད་པ་དེའི་ཤོད་ནི་སྐྲ་ཁང་རེད།
སྡོད་ཁང་དེའི་ནང་དུ་གཟིམ་ཆུང་གཉིས་དང་གསོལ་ཚིགས་ཁང་གཅིག་དང་།
གསོལ་ཐབ་གཅིག་བཅས་ཡོད་ཅིང་། བཟོ་སྐྱོར་བརྒྱབ་པའི་རྐུབ་སྟེགས་ཁ་ཤས་དེ་དགོས་
102

མགུལ་རྒྱན།
མཁོར་གཞིགས་ཏེ་ཁང་པ་གཅིག་ནས་གཅིག་ལ་ཕར་དབོར་ཚུར་དབོར་བྱེད། ལྕམ་གཱ་ར་
ཝན་གྱིས་བྱི་དོར་ཁོ་ན་མ་ཚར་བར་སྡོད་པ་དང་། མོའི་བུ་མོ་མཱ་རོད•ལུ་དབྱི་སི་ཟེར་བ་ལོ་
བཅུ་གཉིས་ལ་སོན་པ་དེ་དང་། བུ་ཧྥི་ལེབ ཨའོ་གྷུ་སི་ཐེ་ཟེར་བ་ལོ་དགུ་ལ་སླེབས་པ་གཉིས་
ཁྱིམ་མཚེས་ཀྱི་ཕྲུ་གུ་ཚོ་དང་མཉམ་དུ་ཁྲོམ་ལམ་གཞོགས་ཀྱི་ཡུར་བུའི་ནང་དུ་རྩེད་མོ་
རྩེད་བཞིན་ཡོད།
གཱ་ར་ཝན་གྱིས་ཨ་མ་སྟེང་ཁང་དུ་བཀོད་སྒྲིག་བྱས་ཡོད། རྒན་མོའི་གཤིས་ཀ་གཏི་
ཐུག་པར་དེའི་རྒྱུད་དུ་སྐད་གྲགས་ཡོད་ཅིང་། དེ་རུས་སྐོགས་པགས་གཡོགས་ཡིན་སྟབས།
གནམ་བདག་གིས་གང་དེའི་སྤྱོད་མཁས་ཀྱི་རྩ་དོན་དེ་ཀུན་ཁོང་གི་སྟེང་དུ་སྤྱད་འདུག་
ཅེས་མི་ཚོས་བཤད་པར་བྱེད། རྒན་མོས་རྟག་པར་མ་སྐྱིད་པ་ཁོ་ན་བྱས་ནས། ཉིན་ལྟར་
གཞན་དང་འཁྲུག་རྩོད་བྱེད་པ་དང་རླུང་སྟོན་ཞིང་། རྟག་པར་སྒེའུ་ཁུང་ནས་ཁྱིམ་མཚེས་
དང་ཚལ་འཚོང་མཁན་ཚོང་ཆུང་དང་། ལམ་འཕྱག་གད་པ་དང་།དེ་བཞིན་བྱིས་པ་བཅས་
ལ་ངན་སྨྲས་རང་བྱེད་པ་རེད། མོ་ལ་འཁོན་ལན་སློག་ཆེད། མོ་ཕྱི་ལ་ཐོན་དུས། ཕྲུ་གུ་ཚོས་
རྒྱབ་ནས་རྒྱང་རིང་ཙམ་བྱས་ཏེ་སྙེག་བཞིན་དུ། འདྲེ་རྒན་མ་ཞེས་སྐད་ཆེན་པོ་རྒྱག་པ་རེད།
ནོར་མན་དྷེ་ནས་ཡོང་བའི་ཁོལ་མོ་ཆུང་ཆུང་ཧ་རེ་ཧུ་རེ་ཚ་བ་ལ་ཧང་སངས་དགོས་
པ་ཞིག་ཡོད་པ་དེས་ཁོ་ཚོའི་ཁྱིམ་ལས་བྱེད་པ་དང་། མ་ཡོང་སྔོན་འགོག་བྱ་ཆེད་དུ་བུ་མོ་དེ་
གསུམ་ཐོག་གི་རྒན་མོའི་གམ་དུ་ཉལ་བགྱི་ཡོད་པ་རེད།
གཱ་ར་ཝན་ཁྱིམ་ལ་ལོག་སླེབས་དུས། ཁོའི་བཟའ་མོ་གཙང་སྦྲར་དགའ་བ་དེས་ཧྥ་
ལན་ནོའི་སྤུ་མ་ལྷེབ་ཙམ་ཞིག་གིས་ཁང་པ་སྟོང་སང་སང་ཁ་ཤས་ཀྱི་ནང་དུ་བཞག་པའི་
ཤིང་དམར་རི་མོ་ཅན་གྱི་ཁྲིའུ་དེ་དག་ཕྱི་བཞིན་ཡོད་པ་དང་། མོས་སྤུ་མའི་ལག་ཤུབས་གྱོན་
གྱོན་པ་བྱེད་ཅིང་། མགོ་ལ་རྒྱུན་ཞྭ་གྱོན། རྒྱུན་ཞྭ་དེ་ལ་ཚོན་མདོག་སྣ་ལྔའི་དར་སྐུད་ཀྱིས་
བརྒྱན་པ་དེ་རྣ་བ་གཅིག་གི་སྟེང་དུ་ཁོ་ན་ཤུད་པར་བྱེད། མོས་འཁྲུ་འཁྲུ་ཤལ་ཤལ་དང་འཕྱི་
103

འཛམ་གླིང་རྩོམ་རིག་གྲགས་ཅན་བོད་འགྱུར་དཔེ་ཚོགས།
འཕྱི་འཕྱག་འཕྱག་རང་བྱེད་པ་རིག་མཁན་བྱུང་རིམ་བཞིན་ལ། འདི་སྐད་ཅེས་སྨྲ་བར་བྱེད་
དེ། “ང་ནི་དངུལ་ཡོད་མཁན་ཞིག་མིན་པར། ཁྱིམ་ནང་ཐམས་ཅད་སྟབས་ཧ་ཅང་བདེ་པོ་
ཡིན་མོད། ང་ལ་ཡང་ང་རང་གི་རྒྱས་སྤྲོས་བྱེད་ས་ཞིག་ཡོད་པ་དེ་ནི་གཙང་སྦྲ་ཡིན་ཏེ། དེ་ལ་
ཡང་རྒྱས་སྤྲོས་གཞན་དང་མཚུངས་པའི་རིན་ཐང་ལྡན་ཡོད” ཅེས་ཁོ་ན་སྨྲ་བར་བྱེད།
མོས་ཆུང་དུས་ནས་དོན་དངོས་ལ་དང་དོད་བྱེད་པ་མ་ཟད། རང་ཤེད་དང་ཨུ་ཚུགས་
ཆེ་ཞིང་། བྱ་བ་ཐམས་ཅད་ལ་མོས་ཁྱོ་བོའི་ལམ་སྟོན་པ་བྱེད། ཉིན་ལྟར་གྱི་དགོང་མོ་གསོལ་
ཅོག་དང་། དེ་ནས་ཉལ་ཁྲིའི་སྟེང་དུ། ཁོ་གཉིས་ཀྱིས་གཞུང་ལས་ཁང་ནང་གི་གནས་ཚུལ་
མ་ཎི་འདྲེན་འདྲེན་གླེང་བ་དང་། མ་གཞི་མོ་ཁོ་ལས་ལོ་བཅུ་གཉིས་ཀྱིས་གཞོན་པ་ཡོད་ན་
ཡང་། ཁོས་ནི་མཆོད་དཔོན་ལ་བཞིན་དུ་མོ་ལ་ཡོད་ཚད་བཤད་པ་མ་ཟད། དོན་ཅི་ཞིག་
ཡིན་རུང་ཚང་མ་མོའི་བློ་ལ་བསྟུན་པར་བྱེད།
མོ་མཛེས་པོ་ཟེར་བ་ཡོང་མྱོང་མེད་ཅིང་། ད་ཆ་དེ་བས་མདོག་ཉེས་པ་སྟེ། གཟུགས་
ཐུང་ལ་སྐམ་ཞིང་རིད་པར་གྱུར། མོས་གྱོན་ཆས་གྱོན་སྟངས་ཡེ་ནས་མི་ཤེས་སྟབས། དང་
དོད་བྱས་ན་ཅུང་ཟད་མངོན་པར་ནུས་པའི་མོའི་བུད་མེད་ཀྱི་མཛེས་ཆོས་ཕྲན་བུ་དེ་ནམ་
ཡང་ནུབ་པར་གྱུར། མོའི་སྨད་གཡོགས་དེ་གཞོགས་གཅིག་ལ་འཁྱོགས་ནས་ཁོ་ན་སྡོད་པ་
དང་། གནས་བབ་ཇི་འདྲ་ཞིག་དང་། ཐ་ན་མི་མང་འདུ་སར་ཡང་མོས་ནི་རྟག་པར་ལུས་ལ་
བྲད་བྲད་ཁོ་ན་གཏོང་བ་དེ་ཧ་ལམ་དགའ་ཕྱོགས་དམིགས་བསལ་ཞིག་ལ་གྱུར། མོས་རང་
ཉིད་ལ་རྒྱན་སྤྲོས་གཅིག་རང་བྱེད་པ་དེ་ནི་ཁྱིམ་དུ་གྱོན་རྒྱུར་གོམས་པའི་དར་སྐུད་མང་
པོས་བརྒྱན་ཞིང་། མོ་རང་གི་ཡིད་ལ་ཧ་ཅང་མཛེས་པོ་ཡིན་སྙམ་པའི་རྒྱུན་ཞྭ་དེ་རེད།
ཁྱོ་བོ་ལོག་སླེབས་པ་མཐོང་མ་ཉིད་ལ་མོས་སྐེད་པ་འགྲེངས་ནས་ཁོའི་འགྲམ་པར་
འོ་སྦྱོར་བཞིན་དུ། “ངའི་མཛའ་བོ་ལགས། ཁྱོད་ཀྱིས་ཕོ་ཐིན ལ་འགྲོ་རྒྱུ་དེ་བརྗེད་མེད་
[1]ཕོ་ཐིན(Potin)ནི། ཧྥ་རན་སིའི་ཟས་རིགས་སྣ་འཛོམས་ཚོང་ཁང་སྐད་གྲགས་ཅན་ཞིག་གོ།
104

མགུལ་རྒྱན།
དམ་ལགས” ཞེས་དྲིས།(དེ་ནི་ཁོས་མོ་ལ་དོན་ཞིག་བསྒྲུབ་རྒྱུ་ཁས་བླངས་ཡོད་པར་ཟེར་
བ་རེད།) གཏམ་དེ་ཐོས་རྗེས་ཁོ་ལམ་སེང་ཡིད་ཐང་ཆད་ནས་ཁྲིའུའི་སྟེང་དུ་འགྱེལ། དེ་
ནི་ཁོས་དོན་དེ་བརྗེད་ཐེངས་བཞི་པ་རེད། “དངོས་གནས་ལྟས་ངན་རང་རེད། ངས་ཉིན་
གང་དོན་དེ་རང་དྲན་ནས་བསྡད་ཡོད་ཀྱང་། དགོང་མོར་སླེབས་དུས་གཏིང་བརྗེད་དུ་སོང་
ཅེས་ཁོས་བཤད། “ཁྱོད་ཀྱིས་སང་ཉིན་མ་བརྗེད་པ་བྱས་ན་འགྲིག་བགྱི་རེད།འདུག”
པུའུ་ནང་གསར་འགྱུར་ཅི་མི་འདུག་གམ" ཞེས་མོས་སེམས་གསོ་བྱས།
“འདུག་ལགས། ཡོད་པས་མ་ཚད་གསར་འགྱུར་ཆེན་པོ་རེད་བཞག ཡང་ཡེ་ནི་
མགར་བ་དཀར་པོ་གཅིག་ཁོའོ་ཀྲང་གཞོན་པར་བསྐོས་འདུག”
མོའི་ངོ་དེ་མར་སྒམ་ནན་ལ་གྱུར་ནས། “ཚན་པ་གང་གི་རེད” ཅེས་དྲིས།
“ཕྱི་ཕྱོགས་ཉོ་སྒྲུབ་ཚན་པ་རེད།"
མོས་ཁྲོ་འཚུབ་འཚུབ་ངང་། “བྱས་ན་ར་མོན་གྱི་གོ་གནས་དེ་རེད་པོ། གོ་གནས་
དེ་ངས་ཁྱོད་རང་ལ་རག་ན་བསམས་ནས་བསྡད་ཡོད། ར་མོན་ལས་འཁྱུར་བྱས་པ་རེད་
པས” ཞེས་བཤད།
ཁོས་ཤབ་བེ་ཤུབ་བེར། “ལས་འཁྱུར་བྱས་བཞག” ཅེས་བཤད། མོ་དེ་མུར་ཁོང་ཁྲོ་མེ་
ལྟར་འབར་ནས། རྒྱུན་ཞྭ་ཕྲག་སྟེང་དུ་མར་ལ་བཤུད།
“ཚར་སོང་། ཁྱོས་ལྟོས་དང་། གནས་ངན་འདི་ལ་ད་ཆ་རེ་ལྟོས་ཅི་ཡང་འཆའ་རྒྱུ་
མེད་པར་གྱུར་སོང་། ཁྱོད་ཀྱིས་ཟེར་ཡག་གི་དམག་དཔོན་དེའི་རུས་མིང་ལ་ཅི་ཟེར།"
“བྷོ་ཎ་སོ།”
མོས་ལག་པའི་འགྲམ་དུ་བཞག་བཞག་པ་བྱས་པའི་མཚོ་དམག་གི་ལོ་རིམ་མེ་ལོང་
བླངས་ཏེ་བཙལ་འཚོལ་བྱས་ནས། “བྷོ་ཎ་སོ། ཐོ་ལུན། 1851ལོར་སྐྱེས། 1871ལོར་ལྟ་
སྦྱོང་དམག་མཁོའི་དཔོན་བྱས། 1875ལོར་རམ་འདེགས་དམག་མཁོའི་དཔོན་བྱས”
105

འཛམ་གླིང་རྩོམ་རིག་གྲགས་ཅན་བོད་འགྱུར་དཔེ་ཚོགས།
ཞེས་བཀླགས།
“ཁོང་གིས་མཚོ་འགྲུལ་བྱེད་མྱོང་ཡོད་དམ།”
དེ་སྐད་ཐོས་པ་དང་གཱ་ར་ཝན་གྱི་སེམས་ལ་གནམ་དྭངས་ཉི་མ་ཤར་བ་ལྟ་བུ་བྱུང་
ཞིང་། ཁོ་དགའ་ནས་གྲོད་ཁོག་འཁྲུག་འཁྲུག་ཏུ་འདར། “ཁོང་གི་ཁོའོ་ཀྲང་པཱ་ལིན་དང་
གཅིག་པ་གཅིག་རྐྱང་རེད” ཅེས་བཤད་པ་དང་། དེ་ནས་ཁོས་བག་ཕེབས་ངང་གད་མོ་
དགོད་བཞིན་དུ་པུའུ་ནང་གི་མི་ཚང་མས་དགོད་བྲོ་བོར་བརྩི་བའི་བཞད་གད་ཀྱི་གཏམ་
རྙིང་ཞིག་བཤད་པ་སྟེ། “ཁོང་ཆུ་ལམ་བརྒྱུད་ནས་སྐྱ་རེངས་གྲུ་ཁར་ལྟ་ཞིབ་བྱེད་པར་རྩ་
བ་ནས་མ་གཏོང་མ་གཏོགས། ཁོ་ཚོ་ལྟ་སྐོར་འཁོར་གྲུ་ཆུང་ཆུང་ལ་བསྡད་ན་ཡང་མགོ་ཡུ་
འཁོར་བགྱི་རེད” ཅེས་སོ།།
འོན་ཏེ་མོས་ནི་མ་ཐོས་པ་བཞིན་དུ་སྔར་བཞིན་ངོ་ནག་སྟོན་པ་དང་། ཡུད་ཙམ་སོང་
རྗེས། མོས་དལ་མོར་མ་ལེར་བྲད་བྲད་གཏོང་བཞིན་དུ། “ང་ཚོར་གྲོས་ཚོགས་ཁང་གི་
ཚོགས་མི་ངོ་ཤེས་པ་ཞིག་ཡོད་ན་ཏག་ཏག་རེད། གྲོས་ཚོགས་ཁང་གིས་པུའུ་ནང་ཐོན་པ་དེ་
ཀུན་ཧ་གོ་ན། པུའུ་ཀྲང་ལམ་སེང་གོ་གནས་ཤོར་བགྱི་རེད” ཅེས་དབ་དིབ་ངང་བཤད།
དེ་དུས་སྐས་འཛེགས་ཀྱི་སྟེང་ནས་སྐད་ཅོར་གྱི་སྒྲ་གྲག་པ་དང་། མོའི་སྐད་ཆའི་
མཚམས་བཅད། མཱ་རོད•ལུ་དབྱི་སེ་དང་ཧྥི་ལེབ-ཨའོ་གྷུ་སི་ཐེ་ཡུར་བུའི་རྩེད་མོ་རྩེད་ས་
ནས་ལོག་ཡོང་ཞིང་། ཁོ་གཉིས་ཀྱིས་སྐས་རིམ་རེ་རེ་བཞིན་དུ་ས་སྡེ་རིམ་གནོན་གྱིས།
གཅིག་གིས་འགྲམ་ལྕག་གཅིག་གཞུས་ན་གཅིག་ཤོས་ཀྱིས་རྡོག་རྒྱག་རེ་གཞུ་རེས་བྱེད། ཁོ་
གཉིས་ཀྱི་སྐྱེས་མས་ཁྲོ་མིག་ལྟ་གིན་ཕྱིར་བཤར་ཏེ། ལག་པ་རེས་ཕྲུ་གུ་རེའི་དཔུང་ལག་
ནས་བཟུང་སྟེ། ཤེད་ཀྱིས་དཀྲུག་བཞིན་དུ་ཁང་པའི་ནང་དུ་འབུད་འདེད་བཏང་།
དེ་གཉིས་ཀྱིས་ཕ་རྒན་རིག་མ་ཉིད་དུ་ལམ་སེང་ཁོའི་ཕྱོགས་སུ་མཆོངས་ནས་ཕྱིན།
ཁོས་བྱམས་བརྩེའི་ངང་ཁོ་གཉིས་ལ་འོ་ཡུན་རིང་སྦྱར་རྗེས། མར་ལ་བསྡད་ནས་ཁོ་གཉིས་
106

མགུལ་རྒྱན།
རང་གི་པུས་མོའི་སྟེང་དུ་སྡོད་དུ་བཅུག་ནས་སྙིང་གཏམ་བཤད།
ཧྥི་ལེབ•ཨའོ་གྷུ་སི་ཐེ་ནི་པྲ་ཆལ་ཆུང་ཆུང་ཞིག་ཡིན་པ་དེའི་སྐྲ་ཟིང་ཞིང་། མགོ་
ནས་རྐང་པའི་བར་དུ་གཙང་མ་ལྷེབ་ཙམ་ཡང་མེད་ལ། ངོ་ལས་གླེན་རྟགས་མངོན་པ་
དང་། མཱ་རོད-ལུ་དབྱི་སེའི་ཁ་སྒོ་སྐྱེ་འབྲས་དང་སྐད་ཆ་བཤད་སྟངས་ཚང་མ་མོ་རང་གི་
ཨ་མ་དང་འདྲ་ལ། སྐད་ཆ་བཤད་ཚད་ཨ་མའི་སྐད་ཆ་བསྐྱར་ཟློས་བྱེད་པ་དང་འདྲ་ཞིང་།
ཐ་ན་ལག་བརྡ་མན་ཆད་ནས་ཨ་མ་དང་གཅིག་པ་གཅིག་རྐྱང་དུ་སྣང་། མོས་ཀྱང “པུའུ་
ནང་ལ་གསར་འགྱུར་ག་རེ་འདུག་གམ” ཞེས་བཤད། ཁོས་སྣང་སེམས་སྐྱིད་པོས། “པ་
ཕའི་ནོར་བུ། ང་ཚོའི་ཁྱིམ་ལ་ཟླ་རེར་ཟས་ཟ་བར་ཐེངས་རེ་ཡོང་མཁན་ཁྱེད་ཀྱི་གྲོགས་
པོ་ར་མོན་ལགས་ཞུ་མཁན་དེ་ང་ཚོ་དང་ཁ་འབྲལ་རྒྱུ་རེད། གསར་དུ་སླེབས་པའི་ཁོའོ་
ཀྲང་གཞོན་པ་ཞིག་གིས་ཁོང་གི་གོ་གནས་དེ་བླངས་སོང” ཞེས་བཤད། བུ་མོས་མགོ་བོ་
བཏེགས་ནས་ཕ་རྒན་ལ་ལྟ་བཞིན་དུ། འཚར་སྔའི་ཕྲུ་གུ་ཁོ་ནར་མངའ་བའི་བསམ་ཤེས་
དང་གཅེས་མདོག་གི་ཐོག་ནས། “བྱས་ན་ཡང་ཡེ་ཁྱེད་ཀྱི་དཔུང་པའི་སྟེང་ནས་འཛེགས་
མཁན་ཞིག་བྱུང་བ་རེད” ཅེས་བཤད།
ཁོས་འཛུམ་མདངས་བསྡུས་ཏེ་ལན་མ་བཏབ། དེ་ནས་བརྗོད་གཞི་སྤོས་ཏེ་སྒེའུ་ཁུང་
འབྱིད་བཞིན་པའི་བཟའ་མོར། “ཨ་མ་ལགས་ཐོག་ཁར་ག་འདྲ་འདུག་གམ” ཞེས་དྲིས།
ལྕམ་གཱ་ར་ཝན་གྱིས་སྒེའུ་ཁུང་འབྱིད་མཚམས་བཞག་སྟེ། ཁ་ཕྱིར་སློག་ཅིང་། སྒལ་
པའི་སྟེང་དུ་ཡོངས་སུ་ཤུད་པའི་རྒྱུན་ཞྭ་གྱོན་སྐྱོར་བརྒྱབ་སྟེ།མཆུ་འདར་བཞིན་དུ།
“ཧེ། འོ་རེད།ང་གཉིས་ཀྱིས་ཁྱོད་རང་གི་ཨ་མའི་སྐོར་གླེང་ངོ་།།ཁོང་གིས་ང་ལ་རྙོག་
དྲ་སློང་གིས། ཁྱོད་རང་སོམས་དང་། སྐྲ་མཁན་གྱི་ཆུང་མ་ལྕམ་ལེ་བྷ་ཏིན་གྱིས་ཐོག་ཁར་
ངའི་སར་སིང་ཕྱེ་ཤོག་ཆག་གཅིག་གཡར་བར་ཡོང་དུས། ང་ཕྱི་ལ་ཕྱིན་ནས་བསྡད་མེད།
ཁྱོད་ཀྱི་ཨ་མས་ཁོང་སྤྲང་པོ་ནང་བཞིན་དུ་ཕྱིར་སྐྲོད་གནང་འདུག དེས་ན་ང་ལོག་སླེབས་
107

འཛམ་གླིང་རྩོམ་རིག་གྲགས་ཅན་བོད་འགྱུར་དཔེ་ཚོགས།
རྗེས་ཨ་ཕྱི་ལགས་ལ་བཟོ་ལྟ་ཡག་པོ་ཞིག་བཟོས་པ་ཡིན། ཡིན་ན་ཡང་ཁོང་ལ་མ་བྱུང་མ་
འཐུས་ཀྱི་སྐོར་དེ་ཞུ་དུས། ཁོང་གིས་སྔར་བཞིན་འོན་བརྫུ་འདེབས་བགྱི་འདུག དོན་དུ་
ཁོང་གི་སྙན་ཅོག་ང་ལས་འོན་པ་ཡོད་པ་མ་རེད། རེད་མ་རེད། ཁོང་གིས་རྦད་དེ་ལྡོབས་
གནང་བགྱི་འདུག ཁོང་གིས་ཚིག་གཅིག་ཀྱང་མ་གསུངས་པར་ལམ་སེང་ཐོག་ཁར་
ཕེབས་སོང་།དེ་ནི་དཔང་རྟགས་རེད” ཅེས་བཤད།
གཱ་ར་ཝན་ནི་ཤིན་ཏུ་ནས་བྱ་དཀའ་བར་གྱུར་ནས་ཁ་རོག་ལ་བསྡད། ཏག་ཏག་གཡོག་
མོ་ཆུང་ཆུང་འཚངས་ཡོང་ནས་དགོང་ཟས་གྲ་སྒྲིག་བྱས་ཟིན་ཟེར། དེས་ན་ཁོས་གྱང་ཟུར་
ན་བཞག་པའི་ཕྱགས་མའི་ཡུ་བ་དེ་བླངས་ནས་གནམ་གཅལ་ལ་ཐེངས་གསུམ་གཞུས་
ཏེ་ཨ་མར་ཟས་ཟ་བར་ཤོག་ཅེས་བརྡ་བཏང་རྗེས་ཁོ་ཚོས་གསོལ་ཚིགས་ཁང་ནང་ཕྱིན།
ལྕམ་གཱ་ར་ཝན་གྱིས་ཐང་བགོས་ཟིན་ནས་རྒན་མོ་བབས་ཡོང་རྒྱུར་བསྒུགས་ནས་བསྡད།
བསྒུགས་བསྒུགས་ནས་ཐང་ཡང་གྲང་མོར་གྱུར་རུང་རྒན་མོ་ད་དུང་བབས་མ་ཡོང་བས་ཁོ་
ཚོས་སྔོན་ལ་ག་ལེར་ལ་འཐུང་མགོ་ཚུགས། ཁོ་ཚོའི་ཐ་སྤག་ནང་གི་ཐང་ཚང་མ་བཏུངས་
ཚར་བ་དང་ཁོ་ཚོས་སླར་ཡང་བསྒུགས། ལྕམ་གཱ་ར་ཝན་ཁོང་ཁྲོ་ལངས་ནས་ཁྱོ་བོར་རླུང་
བསྟན། “ཁོང་གིས་རྐང་བཙུགས་ནས་རྙོག་དྲ་བཟོ་བ་ཁྱོད་ཀྱིས་ཤེས་གསལ་རེད། འོན་ཏེ་
ཁྱོད་ཀྱིས་ཁོང་གི་རྒྱབ་རྩ་ཁོ་ན་བྱེད་པ་རེད།” ཁོ་གསེང་དུ་བཙིར་ནས་ཅི་བྱ་གཏོལ་མེད་
དུ་གྱུར་པས། མཱ་རོད•ལུ་དབྱི་སེ་ཨ་ཕྱི་འབོད་པར་གཏོང་རྒྱུར་ཟད། ཁོའི་ཆུང་མས་ཚིག་པ་
ཟ་བཞིན་དུ་གྲི་རྩེས་ཆང་ཕོར་གྱི་འཇུ་ལུང་ལ་ཐུག་ཐུག་གཞུ་བ་དང་། ཁོ་ནི་མགོ་བོ་སྒུར་
ཞིང་སྒུལ་ཙམ་ཡང་མི་བྱེད།
སྒོ་གློ་བུར་དུ་ཕྱེ་ནས་བུ་མོ་གཅིག་པུར་ལོག་ཡོང༌། མོས་དབུགས་ཧལ་ཧལ་ངང་ངོ་
མདོག་ཐལ་སྐྱར་གྱུར་ཅིང་། ཚ་གི་ཚི་གེའི་ངང “ཨ་ཕྱི་ལགས་ས་ལ་འགྱེལ་བཞག”
ཅེས་བཤད།
108

མགུལ་རྒྱན།
གཱ་ར་ཝན་གྱིས་ཧར་ལངས་བརྒྱབ་ནས་ཅོག་རས་སྒྲོག་ཙེའི་སྟེང་དུ་གཡུགས་ཏེ་རྒྱུགས་
པ་དང་། སྐས་འཛེགས་ཀྱི་སྟེང་ནས་ཁོའི་གོམ་སྒྲ་ལྕི་ལ་ཛ་དྲག་ཆེ་བ་གྲག་ཅིང་། ཁོའི་ཆུང་
མས་དེ་ནི་སྒྱུག་མོས་གཡོ་ཐབས་ཅི་ཞིག་སྤྱད་པར་འདོད་ནས། སྣང་བར་མ་བཞག་པར་
དཔུང་པ་དཀྲུག་ཙམ་བྱེད་བཞིན་དུ་དལ་དལ་ལྷོད་ལྷོད་ངང་རྗེས་ནས་ཐོག་ཁར་འཛེགས།
རྒན་མོའི་ངོ་གདོང་ས་ལ་སྦྱར་ནས་རེངས་རེངས་པོར་ཁང་པའི་དཀྱིལ་ན་འགྱེལ་
ཡོད་པ་དང་། བུ་ཡིས་མོ་ལ་ཨ་སློག་བརྒྱབ་པས། མོའི་ངོ་འགུལ་ཙམ་ཡང་མི་བྱེད་ཅིང་།
རྣམ་འགྱུར་ཅི་ཡང་མེད་པ་དང་། ངོ་མདོག་སེར་པོར་གྱུར་ལ། གཉེར་མ་མཐུག་པ་དེ་ནི་
པགས་པ་མཉེད་པ་དང་འདྲ། མིག་གཉིས་དམ་པོར་བཙུམས་ཤིང་། ཨམ་གཙིགས་དམ་པོར་
བསྡམས་ལ་སྐམ་ཞིང་རིད་པའི་ལུས་པོ་རེངས་པོར་གྱུར།
66
གཱ་ར་ཝན་གྱིས་རྒན་མོའི་གམ་དུ་པུས་མོ་བཙུགས་ཏེ། འཁུན་སྒྲ་སྒྲོག་གིན་དུ། “ཨ་
མ་ལགས། ངའི་ཨ་མ་ཤ་ཚ་རྒྱུ་ལགས” ཞེས་འབོད་པར་བྱེད། འོན་ཏེ་ལྕམ་གཱ་ར་ཝན་གྱིས་
ཞིབ་ལྟ་ཡུད་ཙམ་བྱས་རྗེས། “འགྲིག་སོང་། ཁོང་ཡང་ཡེ་དྲན་པ་འཐོར་བ་རེད། སྐྱོན་ཆེ་བ་
ཡོད་པ་མ་རེད། སེམས་ཁྲལ་མ་བྱེད་ཅིག ང་རང་ཚོའི་ལྟོ་དུས་གཅིག་གི་ཐེབས་བཅག་པ་
ཙམ་ཞིག་རེད" ཅེས་སུ་ཐག་ཆོད་པོས་བཤད།
ཁོ་ཚོས་རྒན་མོ་ཉལ་ཁྲིའི་སྟེང་དུ་བསྐྱལ་ནས་གོས་ཚང་མ་འཕུད་པ་དང་། གཱ་ར་ཝན་
དང་། ཁོའི་ཆུང་མ་དང་། ཁོལ་མོ་བཅས་གསུམ་པོས་མཉམ་དུ་ལུས་པོར་མཉེད་འཕུར་བྱས།
འོན་ཏེ་ཁོ་ཚོས་རྒྱུན་ཧ་ཅང་རིང་པོ་འཕུར་ཡང་རྒན་མོ་ད་དུང་དྲན་པ་མ་སོས་སྟབས། ཁོ་
གཉིས་ཀྱིས་རོ་སཱ་ལི་སྨན་པ་ཤེ་ཎད་འབོད་པར་བཏང་། མི་དེ་ཟུ་རོད་ནེ་སིའི་ཉེ་འགྲམ་གྱི་
གཙང་ཁར་སྡོད་པས། འདི་ནས་ལམ་ཐག་ཤིན་ཏུ་རིང་། ཡུན་ཧ་ཅང་རིང་པོ་བསྒུགས་རྗེས་
སྨན་པ་གཞི་ནས་སླེབས། ཁོས་རྒན་མོར་ལྟ་ཞིབ་བྱས་པ་དང་། སླར་ཡང་རྒན་མོའི་རྩ་ལ་
བལྟས་ཤིང་།སྙིང་སྒྲར་ཉན་རྗེས། "ཚར་བཞག” ཅེས་ཁྱབ་བསྒྲགས་བྱས།
109

འཛམ་གླིང་རྩོམ་རིག་གྲགས་ཅན་བོད་འགྱུར་དཔེ་ཚོགས།
གཱ་ར་ཝན་གྱིས་ཨ་མའི་ལུས་ལ་འཁྱུད་ནས་ཧུ་ཤུ་དིར་དིར་དུ་ངུ་ཞིང་ཁོའི་ལུས་ཀྱང་
འཁྲུག་འཁྲུག་ཏུ་འདར། ཁོས་ཨ་མའི་ངོ་གདོང་རེངས་པོ་དེར་འོ་སྦྱོར་ཅི་ཐུབ་བྱེད་ཅིང་།
སེམས་སྡུག་ཆེན་པོས་ངུ་བ་དང་། མཆི་མའི་རྡོག་པོ་ཆེན་པོ་ཆུ་ཐིགས་བཞིན་དུ་འདས་
པོའི་ངོ་གདོང་གི་སྟེང་དུ་ལྟུང་། ལྕམ་གཱ་ར་ཝན་གྱིས་ཀྱང་ཚད་རན་པོའི་སྒོ་ནས་སེམས་
སྡུག་ཡུད་ཙམ་བྱས་རྗེས། ཡར་ལངས་ནས་ཁྱོ་བོའི་རྒྱབ་ཏུ་ལངས་ཏེ། ངུ་ཤུབ་ཕྲན་བུ་བྱེད་
བཞིན་དུ་ལག་པས་མིག་བར་མེད་དུ་འཕུར།
གཱ་ར་ཝན་གྱིས་ངུས་ནས་མིག་སྐྲངས་པ་དང་། སྐྲ་ལོ་ཐར་ཐོར་དེ་ཡང་ཟང་ཟིང་ལ་
གྱུར་ཅིང་། སེམས་གཏིང་ནས་སྐྱོ་བས་མདོག་ཀྱང་ཉེས་སུ་ཕྱིན། ཁོས་གློ་བུར་དུ་ཡར་ལངས་
ནས། “ཡིན་ན་ཡང་། ཁྱེད་རང་གིས་ཁས་ལེན་ཕོད་པ་འདུག་གམ། སྨན་པ་ལགས། ཁྱེད་
ཀྱིས་དངོས་འབྲེལ་ཁས་ལེན་ཐུབ་པ་འདུག་གམ” ཞེས་དྲིས། འཕྲོད་བསྟེན་པས་ལམ་སེང་
ཚུར་ཡོང་ནས། བྱང་ཆ་ཆེ་ཞིང་མ་ལག་བདེ་པོས་ཕུང་པོ་སྒུལ་བ་ནི་ཚོང་པས་རང་ཉིད་ཀྱི་
ཚོང་ཟོག་ངོམ་འཕྱར་བྱེད་པ་ལྟར་སྣང་ལ། “གཟིགས་དང་། གྲོགས་པོ། ཁྱེད་ཀྱིས་འདིར་
གཟིགས་དང” ཞེས་ཁོས་བཤད། ཁོས་རྒན་མོའི་མིག་ལྤགས་གཟེངས་པས། ཁོའི་ལག་
པའི་འོག་ནས་མིག་རིལ་མངོན་པ་དེ་ལ་ནི་འགྱུར་ལྡོག་ཅི་ཡང་མེད་པར་མིག་གི་རྒྱལ་མོ་
ཅུང་ཆེ་རུ་ཕྱིན་ཡོད་པ་རེད། གཱ་ར་ཝན་གྱི་སྙིང་ལ་གྲི་བཙུགས་པ་ལྟར་སྐྲག་ནས་ལུས་ཀྱི་
བ་སྤུ་གཡོས། སྐུ་ཞབས་ཤེ་ཎད་ཀྱིས་སླར་ཡང་རྒན་མོའི་དཔུང་ལག་རེངས་འཁུམས་བྱས་
པ་ནས་བཟུང་སྟེ། ཤེད་ཀྱིས་མཛུབ་མོ་བགྲད་ཐབས་བྱེད་པ་ནི་རྩོད་ཡ་གང་ཞིག་ལ་ཁ་
གཏད་འཇལ་བ་དང་གཉིས་སུ་མེད་པར་རྫིག་ཉམས་བསྟན་ནས། “ཁྱེད་རང་ཕྱག་འདིར་
གཟིགས་དང་། བློས་འགེལ་རྐྱང་གནང་ཞིག ངས་རྩ་བ་ནས་ནོར་མི་སྲིད” ཅེས་བཤད།
གཱ་ར་ཝན་གྱིས་སླར་ཡང་རྒན་མོའི་ལུས་ལ་འཁྱུད་ནས་ས་འབོད་གནམ་འབོད་བྱས།
ཁོའི་ཆུང་མས་བཅོས་མའི་ཟོལ་གྱིས་ངུ་གིན་དུ་དགོས་ངེས་ཀྱི་བྱ་བ་སྒྲུབ་ཀྱིན་བྱེད། མོས་
110

མགུལ་རྒྱན།
ཉལ་ཁྲིའི་ཆ་སྒམ་སྤོས་ཡོང་ནས། ཅོག་རས་ཤིག་བཏིང་སྟེ། ཡང་ལཱ་བཞི་བཙུགས་ནས་སྤར་
བ་དང་། སླར་ཡང་གྱང་ཐབ་སྒྲོམ་སྟེགས་ཀྱི་སྟེང་ནས་མེ་ལོང་གི་རྒྱབ་ཏུ་བཀལ་བའི་སྦྱར་
སེར་ཡལ་ག་ཞིག་བླངས་ཏེ། ཡང་ལཱ་བར་གྱི་ཐ་སྤག་ཅིག་གི་ནང་དུ་བཞག ཁྲུས་ཆུ་མེད་
སྟབས་ཐ་སྤག་གི་ནང་ལ་ཆུ་གཙང་མ་བརྒྱངས་རྗེས། མོས་བསམ་བློ་ཞིག་བཏང་སྟེ། ཚྭ་
ཕྲན་བུ་བླངས་ནས་ཆུའི་ནང་བླུགས་ཏེ། ཧ་ལམ་དེ་ལྟར་འདས་མཆོད་ཀྱི་ཆོ་ག་གྲུབ་པར་
བརྩི་ཆོག་སྙམ།
འཆི་བདག་སླེབས་ཁར་དགོས་ངེས་ཡིན་པའི་རྣམ་པ་བཀོད་སྒྲིག་བྱས་ཟིན་རྗེས།
མོས་འགུལ་ཙམ་ཡང་མི་བྱེད་པར་ལངས་ནས་བསྡད། ད་གིན་མོ་ལ་བཀོད་སྒྲིག་བྱེད་
རོགས་བྱེད་མཁན་འཕྲོད་བསྟེན་པས། དེ་དུས་སྐད་ཆུང་ངུས། “རབ་ལ་གཱ་ར་ཝན་ཕྱིར་
འཁྲིད་ཅིག” ཅེས་མོ་ལ་བཤད། མོས་མགོ་བོ་ལྕོག་ལྕོག་ངང་ཡིད་མཐུན་བྱས་ཏེ། དེ་གར་
སྔར་བཞིན་པུས་མོ་བཙུགས་ཏེ་ངུ་ཤུམ་བར་མེད་བྱེད་མཁན་གྱི་ཁྱོ་བོའི་གམ་དུ་ཕྱིན་ནས།
སྐུ་ཞབས་ཤེ་ཎད་དང་མཉམ་དུ་མི་རེས་དཔུང་ལག་རེ་བཀྱག་སྟེ་ཁོ་ཕྱིར་སྐྱོར།
ཁོ་གཉིས་ཀྱིས་སྔོན་ལ་ཁོ་རྐུབ་སྟེགས་ཤིག་གི་སྟེང་དུ་བཞག་པ་དང་། ཆུང་མས་ཁོའི་
དཔྲལ་བར་འོ་ཡང་ཡང་སྦྱར་ནས་ཁོ་ལ་ཁ་ཏ་གོ་བསྐོན་བྱས། འཕྲོད་བསྟེན་པས་ཀྱང་
འཁྲིས་སུ། ཁོ་ལ་བློ་རྩ་བརྟན་པོ་དང་། དཔའ་བློ་ལྡན་པ། ལས་ལ་གང་བསྐོས་བཅས་བྱེད་
དགོས་པའི་ཁ་ཏ་བྱེད་རོགས་བྱས། དོན་དུ་དེ་ཀུན་ནི་མི་གང་ཞིག་ལ་ཆག་སྒོ་མགོ་ཐོག་ཏུ་
དེ་འདྲ་བྱས་ཏེ་བབས་དུས་རྩ་བ་རང་ནས་སྒྲུབ་ཐབས་དང་བྲལ་བ་ཞིག་རེད། དེ་ནས་ཁོ་
གཉིས་ཀྱིས་སླར་ཡང་ཁོ་བསྐྱོར་ཏེ་འཁྲིད་ནས་ཕྱིན།
ཁོ་ནི་ཕྲུ་གུ་རྒྱགས་པ་ཞིག་དང་འདྲ་བར་ངུ་ཤུམ་འཛར་འཛར་བྱེད་པ་དང་། རེངས་
འཁུམས་སུ་གྱུར་པ་ལྟར་ཉབ་བེ་ཉོབ་བེར་གྱུར་ལ། དཔུང་ལག་ཐུར་ལ་དཔྱངས་ཤིང་། བརླ་
གཉིས་འདོལ་འདོལ་བྱས། ཁོས་རང་ཉིད་ཀྱིས་ཅི་ཞིག་བྱེད་པ་མི་ཤེས་པར། རྐང་པ་གཉིས་
111

འཛམ་གླིང་རྩོམ་རིག་གྲགས་ཅན་བོད་འགྱུར་དཔེ་ཚོགས།
རེངས་རེངས་པོར་སྤོས་ནས་ཤོད་ལ་བབས།
ཁོ་གཉིས་ཀྱིས་ཁོ་ནམ་རྒྱུན་ཟས་ཟ་དུས་སྡོད་སའི་ཁྲིའུ་ལག་འཇུ་ཅན་དེའི་སྟེང་དུ་
བཞག དེའི་མདུན་ནི་ཐང་སྣོད་སྟོང་པར་གྱུར་ལ་ཉེ་བ་དེ་ཡིན་པ་དང་། བཏུང་མ་ཚར་
བའི་ཐང་གི་ནང་དུ་ཁོའི་ཁྱེམ་བུ་ད་དུང་བཅུག་བཅུག་པར་བཞག་ཡོད། ཁོས་དེ་ལྟར་ངང་
དེ་གར་འགུལ་ཙམ་ཡང་མ་བྱས་པར་ཆང་ཕོར་ལ་ལྟ་བཞིན་དུ་ཧོན་འཐོར་བ་དང་། གླེན་པ་
ལྟ་བུར་ཅི་ཡང་མི་དྲན་པར་གྱུར།
ལྕམ་གཱ་ར་ཝན་གྱིས་ཁུག་ཀྱོག་ཅིག་ཏུ་སྨན་པ་དང་གཏམ་གླེང་བྱས་ཏེ། བསྒྲུབ་དགོས་
ངེས་ཀྱི་འགྲོ་ལུགས་དང་། བྱ་བ་སྣ་ཚོགས་ཀྱི་ཞིབ་ཕྲའི་སྒྲུབ་སྟངས་བཀའ་འདྲི་ཞུས། སྐུ་
ཞབས་ཤེ་ཎད་ཀྱིས་ད་དུང་ཅི་ཞིག་བསྒུགས་པ་དང་འདྲ་ལ། མཐའ་མར་ཁོས་ཞྭ་མོ་བླངས་
ཏེ། ཁོ་ད་ལྟ་དགོང་ཟས་ཟ་རྒྱུ་ཡིན་ཟེར་གུས་ཚུལ་བྱས་ཏེ་འགྲོ་རྩིས་བྱས། མོ་དེ་དུས་གཞི་
ནས་རྨོངས་གཉིད་ལས་སད་དེ། “འོ་ཙི། ཁྱེད་རང་ད་དུང་དགོང་ཚིགས་བཞེས་རྒྱུ་ཡིན་
ནམ། བྱས་ན་འདིར་བཞུགས་ནས་བཞེས་དང་སྨན་པ་ལགས། འདིར་བཞུགས་ནས་བཞེས་
དང་། ང་ཚོར་ཟོས་ཆོག་ཡོད། ལམ་སེང་ཕུལ་ཆོག ཁྱེད་རང་གིས་མཁྱེན་གསལ་རེད། ང་
ཚོས་ནི་མང་པོ་ཟ་མི་ཐུབ།”
ཁོས་ཤོད་མཁས་པོའི་སྒོ་ནས་དགོངས་ཞུ་བྱས་ཀྱང་། མོས་ཨུ་ཚུགས་ཀྱིས་སྡོད་དུ་
བཅུག་སྟེ། “དེ་ལ་ཅི་ཡང་མེད་དོ། །ཁྱེད་རང་བཞུགས་དང་། འདི་འདྲའི་སྐབས་སུ་གམ་དུ་
གྲོགས་པོ་ཞིག་ཡོད་ན་དེ་ནི་ཅི་ལས་ཀྱང་ལྷག་གི་རེད། མ་གཞི་ནས་ཁྱེད་ཀྱིས་ངའི་ཁྱོ་བོར་
ཟས་ཕྲན་བུ་ཟོས་ནས་རྣམ་རིག་སྒྲིམ་དགོས་པའི་ཁ་ཏ་བྱེད་ཐུབ་ན་ཐང་། ཁོང་གིས་རིག་པ་
མ་བསྒྲིམ་ན་ཅི་ལ་འགྲིག” ཅེས་བཤད།
སྨན་པས་གུས་འདུད་ཅིག་ཞུས་ཏེ། ཞྭ་མོ་ཁྱིམ་ཆས་ཤིག་གི་སྟེང་དུ་བཞག་ནས། “དེ་
འདྲ་ཡིན་ན། ངས་བཀའ་བཞིན་ཞུ་རྒྱུ་ལས་མ་འདས། ལྕམ་སྐུ་ཞབས་ལགས” ཞེས་བཤད།
112

མགུལ་རྒྱན།
མོས་འཐོམས་ནས་བསྡད་པའི་རོ་སཱ་ལིར་ཚིག་ཁ་ཤས་མངག་ཆ་བྱས་རྗེས། རང་ཉིད་
ཀྱང་མར་བསྡད་ནས་ཟས་ཟོས་ཤིང་། མོ་རང་གི་བཤད་སྟངས་ལྟར་བྱས་ན། དེ་ནི་ཕྲན་བུ་ཟ་
ཁུལ་གྱིས་སྨན་པར་ཟ་རོགས་བྱས་པ་ཙམ་ཞིག་རེད།
གྲང་མོར་གྱུར་པའི་ཐང་ཡང་བསྐྱར་འཁྱེར་ཡོང་བ་དང་། སྐུ་ཞབས་ཤེ་ཎད་ཀྱིས་
བཏུངས་ཚར་ནས་ཡང་བསྐྱར་གང་བླུག་རོགས་ཞུས། དེ་ནས་ལི་ཨོན་གྱི་ཁྱད་ཆོས་ལྡན་
པའི་གྲོད་པ་འཁྱེར་ཡོང་བ་དེ་ལས་ཙོང་རིལ་གྱི་དྲི་ངད་འཐུལ་ཞིང་། ལྕམ་གཱ་ར་ཝན་གྱིས་
ཀྱང་བྲོ་བ་ལྟ་ཙམ་བྱ་རྒྱུའི་ཐག་བཅད། སྨན་པས “བྲོ་བ་ཧ་ཅང་ཞིམ་པོ་འདུག” ཅེས་
བཤད་པར། མོས་དགོད་ཙམ་བྱས་ནས། “ངོ་མ་རེད་པས” ཞེས་དྲིས་རྗེས། ཁ་ཕྱིར་སློག་
ནས་ཁྱོ་བོར། “ཨལ་ཧྥུ་རོད་ཊེ་ཤ་ཚ་རྒྱུ་ལགས། ཁྱོད་ཀྱིས་ཀྱང་ཕྲན་བུ་ཟོ་དང་། ལྟོགས་ངལ་
གསོ་ཙམ་བྱས་ན་ཡང་འགྲིག བསམ་བློ་ཐོངས་དང་། ཁྱོད་ཀྱིས་ད་དུང་མཚན་འཁྱོངས་
སྡོད་དགོས་རེད" ཅེས་བཤད།
ཁོས་ཁ་ལ་ཉན་པོའི་ངང་ཐ་སྤག་ཕར་ལ་སྤྲོད་པ་ནི་མོས་ཁོ་ལ་ལམ་སེང་ཉལ་བར་
རྒྱུགས་ཞེས་བཀའ་བཏང་ན་ཡང་ཁོས་གང་བཤད་དེ་སྒྲུབ་བྱེད་ངེས་ཡིན་པ་དང་འདྲ། དོན་
དུ་ཁོ་ད་ཆ་གར་བཞག་དེར་སྡོད་བྱེད་པར་གྱུར་ནས། འགོག་རྒོལ་དང་བསམ་གཞིགས་ཀྱང་
བྱེད་མི་ཤེས་པར་གྱུར།དེ་རྗེས་ཁོས་ཟས་ཟོས།
སྨན་པ་སོ་སོས་ལག་པ་འགུལ་ནས་ཚལ་སྡེར་གྱི་ནང་ནས་ཐེངས་གསུམ་བླངས་ཤིང་།
ལྕམ་གཱ་ར་ཝན་གྱིས་ནི་སྐབས་སྐབས་ལ་གྲོད་པ་གཅིག་ལ་དབྲག་གུ་བཙུགས་ནས་སྣང་
མེད་ཡིན་ཁུལ་གྱིས་ཁྱུར་མིད་དུ་གཏོང་བར་བྱེད།
ཐུག་པ་ཁོག་སྟོང་ཁོག་མ་བྱུར་པོར་བཀང་ནས་འཁྱེར་ཡོང་བ་དང་། སྨན་པས “འོ་
ལགས། འདི་ནི་ཟས་མཆོག་རེད” ཅེས་སྐད་ཆུང་ངུས་བཤད། ཐེངས་འདིར་ལྕམ་གཱ་ར་
ཝན་གྱིས་མི་རེ་ལ་གཅིག་པ་རེ་བགོས་པ་དང་། ཐ་ན་ཕྲུ་གུ་གཉིས་ཀྱི་སྡེར་མ་ཆུང་ཆུང་
113

འཛམ་གླིང་རྩོམ་རིག་གྲགས་ཅན་བོད་འགྱུར་དཔེ་ཚོགས།
ཡང་བྱུར་པོར་བཀང་། ཁོ་གཉིས་ལ་ཁ་ཡ་བྱེད་ལོང་ཡོད་མཁན་མེད་སྟབས། དེ་གཉིས་ཀྱིས་
ཉལ་མ་སྡོད་ཀྱིས་སྡེར་མའི་ནང་གི་ཟས་ཟ་བ་དང་། ཆུ་མ་བསྲེས་པའི་རྒུན་ཆང་འཐུང་
ཞིང་། སྒྲོག་ཙེའི་འོག་ཏུ་ཕན་ཚུན་གཞུ་རེས་བྱེད།
སྐུ་ཞབས་ཤེ་ཎད་ཀྱིས་ཨེ་ཋ་ལིའི་ཟས་མཆོག་དེ་ལ་རོ་སེ་ནེ"དགའ་པོ་ཡོད་པ་དྲན་
ནས། “གཟིགས་དང་། དེ་ལ་སྙན་ངག་གི་རྒྱན་ཡང་བརྒྱབ་ཆོག་པ་འདུག་ལགས། སྙན་
ངག་གི་མགོ་འདི་འདྲ་བྱས་ཏེ་བཙུགས་ཆོག་བགྱི་འདུག
རོལ་དབྱངས་མཁས་ཆེན་རོ་སེ་ནེ། །ཐུག་པ་ཁོག་སྟོང་ཟ་རྒྱུར་མཉེས། །” ཞེས་སུ་སྣང་
མེད་ངང་ལ་བཤད།
འོན་ཏེ་ཁོས་བཤད་པར་ཉན་མཁན་མེད། ལྕམ་གཱ་ར་ཝན་གློ་བུར་དུ་བསམ་གཞིགས་
ཀྱི་དབྱིངས་ལ་ཚུད་པ་སྟེ། མོས་ནི་རྐྱེན་ངན་གོད་ཆག་དེ་ལས་འབྱུང་བཟོ་ཡོད་པའི་མཇུག་
འབྲས་སྣ་ཚོགས་ལ་བསམ་གཞིགས་བྱེད་བཞིན་ཡོད། མོའི་ཁྱོ་བོས་ནི་རུ་ཊིའི་རིལ་བུ་ཆུང་
ཆུང་མང་པོར་བྱས་ཏེ་ཅོག་རས་ཀྱི་སྟེང་དུ་བཞག་ལ། གླེན་པ་བཞིན་དུ་ཕྱེ་རིལ་དེ་ཚོར་ཅེ་
རེར་ལྟ་བར་བྱེད། ཁོའི་མིད་པ་སྐམ་ནས་བཟོད་དཀའ་བ་ལྟར་རྒུན་ཆང་ཆང་ཕོར་མང་པོ་
འབྲེལ་ནས་བཏུངས། ཁོ་ལ་རྡུང་རྡེག་དེ་འདྲ་འཁེལ་བ་དང་སེམས་སྡུག་དེ་འདྲ་བྱུང་ནས་
དྲན་པ་ཟང་ཟིང་ལ་གྱུར་པའི་ཐོག་ཏུ་ད་ཆ་དེ་བས་ཡམ་མེ་ཡོམ་མེར་གྱུར་པ་ནི་ཧབ་ཟ་ཧབ་
འཐུང་བྱས་རྗེས་ཕོ་བ་དང་རྒྱུ་མ་ཁེངས་ནས་རིག་པ་ཐམ་ཐོམ་སྐབས་ཀྱི་བཟི་ཡོམ་ཡོམ་
བྱེད་སྣང་འཆར་བ་དེ་འདྲ་དང་འདྲའོ། །
སྨན་པ་དེས་ནི་ཨ་རག་འཐུང་དུས་ངོམས་རྒྱུ་མེད་ཅིང་། ར་བཟི་ཟིན་པ་མངོན་གསལ་
དོད་པོ་རེད། ལྕམ་གཱ་ར་ཝན་ལ་ཡང་དབང་རྩ་འཁྲུག་རྗེས་འབྱུང་ངེས་ཡིན་པའི་ཚུར་སྣང་
[1] རོ་སེ་ནེ(Rossini 1792—1868)ནི། ཨེ་ཋ་ལིའི་གླུ་གཞས་ཟློས་གར་གྱི་གཞས་གདངས་རྩོམ་
མཁན་ཡིན་པ།
114

མགུལ་རྒྱན།
དེ་འདྲ་བྱུང་སྟེ། ངར་ལངས་པ་དང་།སུན་འཚབ་བྱེད་ཅིང་།ཆུ་ཁོལ་བཏུང་ན་ཡང་རིག་པ
ཟར་ཟིར་ལ་གྱུར།
སྐུ་ཞབས་ཤེ་ཎད་ཀྱིས་འདས་མཆོད་བྱེད་མཁན་ཁྱིམ་ཚང་ཁ་ཤས་ནང་ཐོན་པའི་
གནས་ཚུལ་བཤད་མགོ་ཚུགས་ཤིང་། ཁོའི་ངོས་ནས་བཤད་ན་བྱ་བ་དེ་ཚོ་ཡང་དངོས་
འབྲེལ་ཁུངས་ལུང་གཏན་ནས་མེད་པ་རང་རེད། དེ་ཡང་ཕད་རོད་སིའི་གྲོང་འདབས་
འདིར་ཞིང་ཆེན་གཞན་ནས་ཡོང་བའི་ཡུལ་མིས་ཁེངས་ཡོད་པས། རྟག་པར་གྲོང་གསེབ་
པས་འདས་པོ་དེ་ཕ་དང་མ་ཡིན་རུང་སྣང་མེད་བྱེད་པ་དང་། གུས་སེམས་དང་བྲལ་
བ། རང་སོ་སོའི་བསམ་ཡུལ་ལས་ཀྱང་འདས་པའི་ཡ་ང་སྙིང་རྗེ་མེད་པ་བཅས་བྱེད་པ་
དེ་རིགས་རྟག་པར་མཐོང་རྒྱུ་ཡོད་ཅིང་། གནས་ཚུལ་དེ་རིགས་གྲོང་གསེབ་ཏུ་སྣང་མེད་
རྒྱུན་འབྱམས་ཡིན་ན་ཡང་། ཕད་རོད་སིར་མཐོང་ཧ་ཅང་དཀོན་པོ་རེད། “གཟིགས་
དང་། གཟའ་འཁོར་གོང་མ་རང་ལ་ཕིད་ཐོ་ཁྲོམ་ལམ་ནས་མི་ཚང་ཞིག་གིས་ང་འབོད་
པར་སླེབས་བྱུང་བས། ངས་ལམ་སེང་རྒྱུགས་ནས་ཕྱིན་པ་ཡིན། ཁྱིམ་མི་ཚོས་ཉལ་ཁྲིའི་
ཟུར་དུ་སྣང་མེད་ཁུར་མེད་ངང་གོ་སྙོད་ཀྱི་ཨ་རག་འཐུང་བཞིན་འདུག ཨ་རག་བྷོ་ཏོ་ར་
དེ་ནི་དགོང་མོ་སྔོན་མར་ནད་པ་འཆི་ཁ་མའི་འདོད་བློ་བསྲུང་ཕྱིར་ཆེད་དུ་ཉོས་པ་ཞིག་
རེད” ཅེས་བཤད།
འོན་ཏེ་ལྕམ་གཱ་ར་ཝན་གྱིས་སྨན་པའི་སྐད་ཆར་ཉན་གྱི་མེད་པར། སེམས་ནང་ཤུལ་
བཞག་རྒྱུ་དངོས་ཁོ་ན་དྲན་བཞིན་ཡོད་པ་དང་། གཱ་ར་ཝན་གྱི་ཀླད་པ་སྟོང་པར་གྱུར་ནས།
ཁོས་ཅི་ཞིག་བཤད་པ་རྩ་ནས་མི་ཤེས།
ཁའོ་ཧྥེ་བླུགས་པ་དང་། སེམས་ཤུགས་སྐྱེད་ཆེད་དུ་གར་པོ་བསྐོལ་བ་རེད། བྷོ་རན་ངྷི་
བསྲེས་པའི་ཁའོ་ཧྥེས་དེ་འཕྲལ་ཁོ་ཚོའི་མཁུར་ཚོས་གཉིས་དམར་པོར་བྱས་པ་མ་ཟད། ཁོ་
ཚོའི་དྲན་པ་མི་གསལ་བའི་ཀླད་པའི་ནང་གི་བསམ་བློ་ཕྲན་བུ་དེ་ཡང་དཀྲུགས་ནས་དེ་
115

འཛམ་གླིང་རྩོམ་རིག་གྲགས་ཅན་བོད་འགྱུར་དཔེ་ཚོགས།
བས་ཟང་ཟིང་བཟོས།
དེ་རྗེས་སྨན་པས་སླར་ཡང་གློ་བུར་དུ་ཨ་རག་བྷོ་རན་ངྷི་བྷོ་ཏོ་ར་བཟུང་ནས། མི་རེར་
མཇུག་མཐའི་ཆང་ཕོར་གང་རེ་བླུགས། ཟས་རིགས་འཇུ་དུས་ཐོན་པའི་དྲོད་ཀྱིས་ཁོ་ཚོ་
ཉོབ་མདངས་ཐོན་པར་བྱས། ཉོབ་མདངས་ཐོན་པ་དང་། དགོང་ཟས་རྗེས་ཀྱི་ཨ་རག་ངར་
པོས་ཐོན་པའི་ལུས་ཀྱི་བདེ་སྣང་གིས་ཁོ་ཚོ་དབང་མེད་དུ་མྱོས་ཤིང་། དེ་ལྟར་ངང་ཁོ་ཚོས་
གཏམ་ཚིག་གཅིག་ཀྱང་མི་སྨྲ་བར། ཆང་ཕོར་གྱི་མཐིལ་དུ་མངར་ཆའི་ལྡེ་ཁུའི་སྐྱེར་ཁ་
ཆགས་པའི་ཨ་རག་བྷོ་རན་དྷི་མངར་མོ་དལ་མོར་བཏུངས།
ཕྲུ་གུ་གཉིས་གཉིད་ཁུག་པས་རོ་སཱ་ལིས་ཁོ་གཉིས་ཉལ་ཁྲིའི་སྟེང་དུ་བསྙལ།
ཆག་སྒོ་འཕྲད་མཁན་མང་ཆེ་བས་ཆང་རག་བཏུངས་ནས་སྡུག་བསྔལ་སངས་ཐབས་
བྱ་རྒྱུར་དགའ་བ་དང་། དགོས་མཁོ་དེ་ལྟས་བསྐུལ་བའི་འོག་ཏུ། གཱ་ར་ཝན་གྱིས་སླར་ཡང་
ཨ་རག་བྷོ་རན་དྷི་ཆང་ཕོར་མང་པོ་ཞིག་དབང་མེད་དུ་འཐུང་བར་ཐལ་ཞིང་། ཁོའི་བླ་
འཁྱར་འདྲའི་མིག་ལས་འོད་མདངས་འཚེར།
སྨན་པས་མཐའ་མར་ཡར་ལངས་ཏེ་འགྲོ་རྩིས་བྱས། ཁོས་མཛའ་བོའི་དཔུང་ལག་ནས་
བཟུང་སྟེ། “འོ་ཡག ང་དང་མཉམ་དུ་འཆམ་ཙམ་བྱེད་པར་འགྲོ། མཁའ་དབུགས་སོས་པ་
རྔུབ་ན་ཁྱོད་ལ་ཕན་ཐོགས་ཡོད། མི་གང་ཞིག་སེམས་མ་སྐྱིད་པའི་དུས་སུ། འགུལ་མེད་དུ་
བསྡད་བསྡད་པ་བྱེད་རྒྱུ་མེད” ཅེས་བཤད།
ཕ་རོལ་པོས་ཁོའི་ཁ་ཏར་ཉན་ཏེ་ཞྭ་མོ་གྱོན། འཁར་བ་འཁྱེར་ནས་ཕྱི་ལ་ཐོན། ཁོ་
གཉིས་དཔུང་ལག་འབྲེལ་ནས་སྐར་འོད་ཀྱི་འོག་ཏུ་སད་ཎེ་གཙང་པོའི་ཕྱོགས་སུ་བསྐྱོད།
མཐའ་འཁོར་གྱི་མེ་ཏོག་ལྡུམ་རའི་ནང་དུ་དུས་ཚིགས་འདིའི་ནང་མེ་ཏོག་རབ་ཏུ་
བཞད་སྒང་ཡིན་པས་ན། ཚ་འུར་འུར་གྱི་མཚན་མུན་ཁྲོད་ནས་བསུང་ངད་ཆིལ་ཆིལ་
འཐུལ། མེ་ཏོག་གི་བསུང་ངད་ནི་ཉིན་པར་གཉིད་ལ་ཡུར་ན་ཡང་། མུན་རུབ་མ་ཉིད་དུ་
116

མགུལ་རྒྱན།
གཉིད་ལས་སད་པ་དང་འདྲ་བར། མཚན་མུན་གྱི་ཁྲོད་དུ་ལྡང་བའི་རླུང་བུ་དང་འདྲེས་
ནས་ཕྱོགས་བཞིར་ཁྱབ།
ཡངས་ཤིང་རྒྱ་ཆེ་བའི་ཁྲོམ་ལམ་ནི་ཁ་ཁུ་སིམ་བུར་གྱུར་ལ་མི་ནི་གཅིག་ཀྱང་མེད། ས་
བཞུ་སྟར་པ་གཉིས་འཚེར་བའི་རྣམ་རྒྱལ་སྒོ་མོ་ཆེའི་གཞོགས་ཕ་ཕྱོགས་དེར་ཕད་རོད་སི་
ནི་སྨུག་དམར་གྱིས་བཀབ་པའི་འོག་ཏུ་སྔར་བཞིན་འཁྲུག་ཆ་དོད་པོ་དེ་ནི་རྒྱུན་བསྲིངས་
ཆད་མེད་ངང་འུར་དིང་ངེར་ཡོད་པ་རེད། ཐག་རིང་གི་ཀླུང་ཐང་སྟེང་ནས་སྐབས་སྐབས་
ལ་མེ་འཁོར་གྱིས་ཤེད་ཤུགས་གང་ཡོད་བཏོན་ནས་བཤར་ཡོང་བའམ། ཡང་ན་ཞིང་ཆེན་
གཞན་བརྒྱུད་དེ་མཚོ་ཁར་བཤར་ནས་འགྲོ་བ་དང་། མེ་འཁོར་གྱིས་རླངས་དུང་འབུད་པ་
དེ་ནི་འུར་སྒྲ་དེ་ལ་རྒྱང་ནས་རམ་འདེགས་བྱེད་པ་དང་འདྲའོ། །
ཁོ་གཉིས་ཀྱི་ངོ་ལ་ཕྱི་ཡི་མཁའ་དབུགས་ལྡང་བ་དེར་དང་ཐོག་ཁོ་གཉིས་བསམ་ཡུལ་
ལས་འདས་པའི་ཚོར་སྣང་བྱུང་ནས་སྨན་པ་འཁྱོར་ལིང་ལིང་བྱས། དགོང་ཟས་ཟོས་རྗེས་
གཱ་ར་ཝན་མགོ་ཡུ་འཁོར་ལ། ད་ཆ་མགོ་ཡུ་འཁོར་ཚབས་དེ་བས་ཆེ་རུ་ཕྱིན། ཁོས་རྨི་ལམ་
གྱི་ནང་དུ་འགྲོ་བ་ལྟར། ཐམ་ཐོམ་ངང་ཤུགས་རྫོགས་ཐང་ཆད་ལ་གྱུར་ཅིང་། ཚོར་བ་ཉམས་
པ་ལྟ་བུར་གྱུར་རྐྱེན། ཁོ་ལ་སྐྱོ་སྣང་ཆེན་པོ་མ་ཤར་ལ། ཐ་ན་བག་ཕེབས་ཀྱི་སྣང་བ་ཕྲན་བུ་
ཡང་ཤར། མཚན་མུན་གྱི་ཁྲོད་དུ་ཁྱབ་པའི་མེ་ཏོག་གི་བསུང་ངད་ཀྱིས་ཁོའི་བག་ཕེབས་ཀྱི་
སྣང་བ་དེ་བས་ཆེ་རུ་ཕྱིན།
ཁོ་གཉིས་ཟམ་སྣེར་སླེབས་ནས། གཙང་ཁ་བརྒྱུད་དེ་གཡས་ཕྱོགས་སུ་ཕྱིན། སད་ཎེ
གཙང་པོས་ཁོ་གཉིས་ལ་མདུན་ནས་བསིལ་རླུང་ཐེངས་གཅིག་བྱིན། མཐོན་པོར་འགྱིང་
བའི་སྦྱར་དཀར་སྟར་པ་གཅིག་ལས་གྲུབ་པའི་ཡོལ་བའི་མདུན་དུ་གཙང་པོའི་ཆུ་ནི་ཡི་
མུག་ངང་ཁ་རོག་ལ་རྒྱུ་བ་དང་། གཙང་ཆུས་སྐར་མ་འཁྱོམ་པས་ཆུ་ལ་རྐྱལ་རྒྱག་པ་དང་
འདྲ། ཆུའི་ཕར་ངོགས་སུ་གཡེང་བའི་ན་བུན་སྐྱ་བོས་སྐྱེ་བོའི་གློ་བར་བརླན་གཤེར་གྱི་
117

འཛམ་གླིང་རྩོམ་རིག་གྲགས་ཅན་བོད་འགྱུར་དཔེ་ཚོགས།
ངད་ཅིག་འཁྱེར་ཡོང་། གཙང་ཆུའི་ངད་དེས་གཱ་ར་ཝན་གྱི་སེམས་ནང་དུས་ཡུན་རིང་པོའི་
འདས་དོན་རེ་རེ་བཞིན་དྲན་གསོས་རྐྱེན། ཁོས་གློ་བུར་དུ་གོམ་མཚམས་བཞག་སྟེ་ལངས་
ནས་བསྡད།
ཁོས་དེ་སྔ་རང་ཉིད་ཆུང་ཆུང་ཡིན་དུས་ཀྱི་ཨ་མ་མཐོང་མཁན་འདྲ་བྱས། ཐག་རིང་
གི་ཕི་གར་དྷིའིརང་ཁྱིམ་གྱི་སྒོ་ཁ་དེར་ལྡུམ་ར་བརྒྱུད་ནས་རྒྱུ་བའི་ཆུ་ཕྲན་གྱི་ཁར་པུས་
མོ་བཙུགས་ཤིང་། སྒུར་སྒུར་བྱས་ཏེ་གམ་གྱི་གྱོན་གོས་ཕུང་གསོག་གཅིག་འཁྲུད་བཞིན
ཡོད་པ་དང་། ཁུ་སིམ་པའི་ཞིང་ཁའི་སྟེང་ནས་ཁོང་གིས་གོས་ལ་དབྱུག་པ་གཞུ་སྒྲ་དང་།
ཨལ་ཧྥུ་རོད་ཊེ། ང་ལ་ཡི་ཙི་འཁྱེར་ཤོག་དང་ཞེས་འབོད་པའི་སྒྲ་ཁོས་ཐོས་མཁན་འདྲ་བྱས།
ཁོས་སླར་ཡང་རྒྱུག་ཆུའི་དྲི་ངད་དང༌། རྒྱུག་ཆུ་ཤང་ཤང་རྒྱུ་བའི་ས་གཞིའི་སྟེང་དུ་འཕྱུར་
བའི་ན་བུན་དང་། ཁོའི་སེམས་ནང་ཉར་ཉར་བ་བྱས་ནས་ནམ་ཡང་བརྗེད་ཐབས་དང་བྲལ་
བའི་འདམ་རར་འཕྱུར་བའི་དྲི་ངད་དེ་བཅས་ཡང་བསྐྱར་ཚོར་བ་དང་། དེ་ཀུན་ཏག་ཏག་
ཨ་མ་འདས་མ་ཐག་པའི་མཚན་མོ་དེར་ཐོན་པ་རེད།
ཁོས་གོམ་མཚམས་བཞག་ནས་ཀེ་རེར་ལངས་ཤིང་། ཡིད་གདུང་སེམས་ངལ་སླར་
ཡང་ཤར་བ་དེས་གློག་དམར་འཁྱུག་པ་ལྟར་ཁོའི་ཆག་སྒོ་ཅིག་ཅར་གསལ་རྗེན་དུ་བུད་ལ།
དལ་བུར་ལྡང་བའི་རླུང་བུ་དེ་དང་འཕྲད་པས། ཁོ་སླར་ཡང་བཟོད་ཐབས་དང་བྲལ་བའི་
སྡུག་བསྔལ་གྱི་འཇིངས་སུ་ལྷུང་། ཟད་མཐའ་མེད་པའི་གྱེས་བྲལ་དེས་ཁོའི་སྙིང་ཐེར་ཚལ་
སྦར་ཚལ་དུ་དབྲལ་སྣང་འཆར། ཁོའི་མི་ཚེ་དེ་དེ་ནས་བཟུང་སྟེ་དུམ་བུ་གཉིས་ལ་གཏུབས་
ཤིང་། ཁོའི་ན་གཞོན་དུས་དེ་ཨ་མ་གཤེགས་པ་དང་ཆབས་ཅིག་ཏུ་འཆི་བདག་གིས་ཡོངས་
རྫོགས་ཁྱུར་མིད་དུ་བཏང་ནས། གར་སོང་ཆ་མེད་ལ་གྱུར་པ་དང་། “འདས་ཟིན” ཡོངས་
རྫོགས་མཇུག་བསྒྲིལ་ཞིང་། གཞོན་ནུ་ལོ་ཆུང་དུས་ཀྱི་ཕྱིར་དྲན་ཚང་མ་ཤུལ་མེད་དུ་བྱས་
[1] ཕི་གར་དྷི(Picardie)ནི།ཧྥ་རན་སིའི་བྱང་རྒྱུད་ཀྱི་ཞིང་ཆེན་རྙིང་པ་ཞིག་གི་མིང་།
118

མགུལ་རྒྱན།
ལ། ད་ནས་ཁོ་ལ་འདས་དོན་སྐོར་གླེང་མཁན་མེད་པར་གྱུར་པ་སྟེ། ཁོས་རྒྱུས་མངའ་ཆེ་
བའི་མིའི་སྐོར་དང་། ཁོ་རང་ཉིད་དང་ཁོའི་འདས་པའི་འཚོ་བའི་ཁྲོད་ཀྱི་གསང་དོན་དེ་ཚོ་
གླེང་མཁན་མེད་པར་གྱུར། ཁོའི་ཚེ་སྲོག་ཁྲོད་ཀྱི་ཆ་ཤས་དེ་ཉིད་མེད་པར་གྱུར་ཟིན་པས།
ད་ཆ་ཆ་ཤས་གཞན་དེས་འཆི་རྒྱུར་བསྒུག་པ་ཙམ་དུ་ཟད།
འདས་དོན་གཅིག་རྗེས་གཉིས་མཐུད་ངང་ཁོའི་བློ་ཡུལ་དུ་འཆར་མགོ་ཚུགས། ཁོས་
སླར་ཡང་ན་གཞོན་ཡིན་དུས་ཀྱི་ཨ་མས་སྟོད་གོས་སྨད་འབྱར་མ་རྙིང་པ་གྱོན་པ་མཐོང་
ཞིང་། གྱོན་གོས་དེ་ཚོ་ཡུན་རིང་པོ་དེ་འདྲ་གྱོན་པས། ཁོའི་བག་ཆགས་ཀྱི་ནང་དུ་ཁོང་དང་
སོ་སོར་དབྱེ་ཐབས་མེད་པར་གྱུར། ཁོས་བརྗེད་ཟིན་པའི་ངང་ཚུལ་བརྒྱ་སྟོང་མང་པོའི་ནང་
ནས་སླར་ཡང་ཨ་མའི་བཞིན་རས་གསལ་ལ་མ་གསལ་དེ་རྙེད་པ་སྟེ། ཁོང་གི་ལག་བརྡ་
དང་། གོམས་གཤིས་དང་། དམིགས་བསལ་གྱི་དགའ་ཕྱོགས་དང་། རླུང་ལངས་བདེ་པོ་དང་།
བཞིན་གྱི་གཉེར་མ་དང་། སྐམ་ཞིང་རིད་པའི་མཛུབ་མོའི་སྟངས་སྟབས་དང་། དེ་བཞིན་བྱམས་
བརྩེ་ལྡན་ལ་ཡང་བསྐྱར་འབྱུང་ཐབས་དང་བྲལ་བའི་ཚུགས་ཀ་དེ་ཚོ་བཅས་སླར་ཡང་རྙེད།
ཁོས་སྨན་པའི་ཕྲག་པར་བསྙེས་ནས་ངུ་ཤུམ་བར་མེད་བྱེད་ཅིང་། ཤུགས་མེད་ལ་གྱུར་
པའི་བརླ་གཉིས་འདར་བར་བྱེད་ལ། ཤ་རྒྱགས་པའི་ལུས་པོ་ཧྲིལ་པོ་ངུ་སྐད་དང་ཆབས་
ཅིག་འདར་སིག་སིག་བྱེད་ཅིང་། ཁ་ནས “ཨ་མ་ལགས། ངའི་ཨ་མ་ཤ་ཚ་རྒྱུ་ལགས། ངའི་
ཨ་མ་ཡ་ང་རྒྱུ་ལགས” ཞེས་སྐད་ཆུང་ངུས་འབོད་པར་བྱེད།
འོན་ཏེ་སྔར་བཞིན་བཟི་ཡོམ་ཡོམ་ཡིན་པའི་ཁོའི་ཟླ་རོགས་དེས་ནི་དེ་དུས་ནམ་རྒྱུན་
རྟག་པར་ལྐོག་ལ་འགྲོ་ས་དེར་ཕྱིན་ནས་མཚན་མོ་དེ་མཇུག་བསྒྲིལ་དགོས་བསམ་བཞིན་
ཡོད་པ་དང་། གཱ་ར་ཝན་གྱི་གློ་བུར་ལངས་པའི་སྐྱོ་ཤས་དེ་ལ་ཁོ་གཏིང་ནས་སུན་སྣང་སྐྱེས་
པས། ཁོས་དེ་པ་སྐྱོར་ཏེ་གཙང་ཁའི་སྤང་གི་སྟེང་དུ་སྡོད་དུ་བཅུག་རྗེས། ནད་པ་ཞིག་ལ་
བལྟ་བར་འགྲོ་རྒྱུར་ཁ་གཡར་ཏེ་ལམ་སེང་ཁོ་བསྐྱུར་ནས་ཕྱིན།
119

འཛམ་གླིང་རྩོམ་རིག་གྲགས་ཅན་བོད་འགྱུར་དཔེ་ཚོགས།
གཱ་ར་ཝན་གྱིས་ཡུན་རིང་ངུས་ཤིང་། རྗེས་སུ་མིག་ཆུ་རྫོགས་ལ་སེམས་སྡུག་ཀྱང་དེ་
དང་མཉམ་དུ་བཞུར་ཟིན་ཏེ། ཁོ་ལ་སླར་ཡང་བག་ཕེབས་དང་བདེ་སྣང་བྱུང་ཞིང་། སེམས་
ཀྱང་གློ་བུར་དུ་ལྷིང་འཇགས་པར་གྱུར། ཟླ་བ་ཤར་བ་དང་། ས་གཞི་ཆེན་མོ་མཉེན་འཇམ་
ཟླ་འོད་ཀྱི་ཁྲུས་ལ་ཞུགས། མཐོན་པོར་འགྱིང་བའི་སྦྱར་དཀར་སྡོང་པོ་ལས་དངུལ་འོད་འཕྲོ་
བར་བྱེད་ཅིང་། ཀླུང་ཐང་སྟེང་གི་སྨུག་པ་ནི་ཡམ་ཡོམ་འཕྱོ་བའི་གངས་དང་འདྲ། གཙང་
ངོས་སུ་ཆུ་རྐྱལ་རྒྱག་མཁན་སྐར་མ་ཡང་བསྐྱར་མཐོང་རྒྱུ་མེད་པར་མུ་ཏིག་བརྡལ་བ་དང་
འདྲ། གཙང་ཆུ་སྔར་བཞིན་རྒྱུ་བར་བྱེད་ཅིང་། འོད་འཚེར་བའི་གཉེར་རིས་འཕྱུར་བ་དང་།
མཁའ་རླུང་འཇམ་ལ་རླུང་བུར་མེ་ཏོག་གི་དྲི་ཞིམ་དང་ལྡན། གཉིད་ཀྱིས་འཐིབས་པའི་ས་
གཞི་ཆེན་མོས་མཉེན་འཇམ་ཕྲན་བུ་ཡང་མངོན་པར་བྱས་པས། གཱ་ར་ཝན་གྱིས་མཚན་
མུན་གྱི་སྐྱིད་པོ་དེ་ལ་མྱོང་རོལ་ཅི་ཐུབ་བྱེད་ཅིང་། ཁོས་དབུགས་གཏིང་ནས་རྔུབ་འབྱིན་
ཡུན་རིང་བྱེད་ལ། ཁམས་དྭངས་པའི་དབེན་འཇམ་གྱི་ཚོར་སྣང་ཞིག་དང་། བསམ་བརྗོད་
ལས་འདས་པའི་ཡིད་སྤྲོ་བློ་ཚིམ་ཞིག་ཀྱང་དེ་དང་ཆབས་ཅིག་ཏུ་ཁོའི་ལུས་ཡོངས་ལ་སིམ་
འཛུལ་བྱས་པ་དང་འདྲ།
འོན་ཏེ་དུས་བབ་དང་མི་མཐུན་པའི་བདེ་སྣང་དེ་ལ་བཀག་འགོག་བྱ་ཆེད། “ཨ་མ་
ལགས། ངའི་ཨ་མ་ཤ་ཚ་རྒྱུ་ལགས” ཞེས་སུ་ཁོས་ཡང་ཡང་སྨྲས་པ་དང་། གཞུང་དྲང་ཅན་
གྱི་རྒྱུ་དག་གཞིར་བྱས་ཏེ་ཁོས་ངུ་བསམས་ཀྱང་ངུ་མི་ཐུབ་ཅིང་། ཐ་ན་ད་གིན་ཁོ་ངུ་ཅོར་
བྱེད་དགོས་བྱུང་བའི་ཕྱིར་དྲན་དེ་ཚོས་ཀྱང་ཁོ་ལ་སེམས་སྡུག་ཕྲ་མོ་ཙམ་ཡང་སྐྱེ་བར་མི་
བྱེད་དོ།།
དེས་ན་ཁོས་ཡར་ལངས་ཏེ་ད་གིན་ཡོང་སའི་ལམ་ནས་དལ་བུར་ལོག་ཕྱིན་ཏེ། ཀུན་
ལ་སྣང་མེད་ཚོར་མེད་ཡིན་པའི་རང་བྱུང་ཁམས་ཆེན་མོའི་དབེན་འཇམ་གྱི་ཁྲོད་དུ་ཁོ་
ཚུད་དེ་སེམས་ཀྱང་མ་འདོད་བཞིན་དུ་ལྷིང་འཇགས་པར་གྱུར།
120

མགུལ་རྒྱན།
ཁོས་ཟམ་སྣེར་བསྐྱོད་པས། མེ་འཁོར་ཆུང་ཆུང་མཇུག་ཤོས་ཀྱིས་ཐོན་གྲབས་ཡོད་པའི་
བརྡ་སྒྲོན་སྤར་བ་དང་། མེ་འཁོར་ཆུང་ཆུང་གི་རྒྱབ་ཏུ། ས་གཞི་རིལ་མོའི་ཁའོ་ཧྥེ་ཁང་གི་
སྒེའུ་ཁུང་ནང་གི་གློག་སྒྲོན་ནི་ཉིན་མོ་ལྟར་གསལ་བ་མཐོང་།
ཁོས་རང་ལ་འཕྲད་པའི་ཆག་སྒོ་ལྷུག་པོར་བཤད་ས་ཞིག་བཙལ་ཏེ། མི་ཚོའི་གདུང་
སེམས་དང་དོ་ཁུར་རག་པ་བྱེད་དགོས་སྙམ། དེས་ན་ཁོས་སྐྱོ་ཉམས་དང་བཅས་ཁའོ་ཧྥེ་
ཁང་གི་སྒོ་ཕྱེ་ནས། ཤར་རྒྱག་ཚོང་སྒྲོམ་གྱི་ཕྱོགས་སུ་བསྐྱོད། སྦྱིན་བདག་གིས་དེ་གར་ངོ་
སྡོད་བྱེད་སྒང་ཡིན་ཞིང་། ཁོའི་ཡིད་ལ་མི་ཡོངས་རྫོགས་ཡར་ལངས་ནས་ཡོང་སྟེ། རང་
འགུལ་ངང་ཁོ་ལ་ལག་པ་གཏོང་གིན་དུ “འོ་ཙི། ཁྱེད་རང་ག་རེ་གནང་སོང་ངམ” ཞེས་
འདྲི་བར་ཡོང་ན་སྙམ་མོད། ཁོའི་གདོང་གི་སྐྱོ་མདོག་ལ་དོ་སྣང་བྱེད་མཁན་གཅིག་ཀྱང་
མེད་པར་བརྟེན། ཁོས་ཚོང་སྒྲོམ་ལ་འཁེན་ཏེ་ལག་པ་གཉིས་ཀྱིས་མགོ་བོ་འདེགས་བཞིན་
དུ། “དཀོན་མཆོག་མཁྱེན་ནོ། །དཀོན་མཆོག་མཁྱེན་ནོ” ཞེས་སུ་སྐད་ཆུང་ངུས་བཤད།
སྦྱིན་བདག་གིས་ཁོ་ལ་ལྟ་ཙམ་བྱས་ཏེ།“སྐུ་ཞབས་གཱ་ར་ཝན་ལགས། ཁྱེད་རང་བསྙུན་
པ་མ་རེད་དམ” ཞེས་དྲིས། “ང་ན་བགྱི་མི་འདུག གྲོགས་པོ་ཤ་ཚ་རྒྱུ་ལགས། ངའི་ཨ་མ་
ལགས་ད་ལྟ་རང་སྐུ་གཤེགས་སོང” ཞེས་སུ་ཁོས་ལན་བཏབ། ཅིག་ཤོས་ཀྱིས “ཨ་ལས”
ཞེས་སུ་སྣང་མེད་ངང་ལབ་པ་དང་། དེ་དུས་ཏག་ཏག་ཁང་པའི་ནང་སྦུག་ནས་སྐུ་མགྲོན་
ཞིག་གིས “སྦི་རག་ཆང་ཕོར་ཆེན་པོ་གང་འཁྱེར་ཤོག” ཅེས་འབོད་བགྱི་ཡོད་ཅིང་། ཁོས་
ལམ་སེང་མགྲིན་པ་བཙིར་ནས། “ལགས་སོ། །ལམ་སེང་ཡིན” ཞེས་ལན་བྱེད་བཞིན་དུ་
ཧ་ལས་ཧོན་འཐོར་ལ་གྱུར་པའི་གཱ་ར་ཝན་བསྐྱུར་ཏེ་མགྲོན་པོར་སྣེ་ལེན་ཞུ་བར་ཕྱིན།
སྦག་པ་གསུམ་པོས་སྔར་བཞིན་དགོང་ཟས་གོང་གི་སྒྲོག་ཙེ་དེ་རང་གི་སྟེང་དུ་བློ་རྩེ་
གཅིག་སྒྲིམ་དང་གཡོ་མེད་འགུལ་མེད་ངང་དྷོ་མི་ནོ་སེ་ཞེས་པའི་རུས་སྦག་རྩེ་བར་བྱེད།
གཱ་ར་ཝན་གྱིས་ཕར་ཕྱིན་ནས་ཁོ་ཚོའི་གདུང་སེམས་འཐོབ་རེ་བྱས། ཁོ་སླེབས་པར་ཁོ་ཚོ་
121

འཛམ་གླིང་རྩོམ་རིག་གྲགས་ཅན་བོད་འགྱུར་དཔེ་ཚོགས།
སུས་ཀྱང་དོ་སྣང་མ་བྱུང་སྟབས། ཁོ་སོ་སོས་ཁ་བསངས་ཏེ། “དུས་ཡུན་ཐུང་ཐུང་འདི་འདྲ་
ཞིག་ལ། ང་ལ་ཆག་སྒོ་ཆེན་པོ་དེ་འདྲ་ཞིག་བྱུང་སོང” ཞེས་ཁོ་ཚོར་བཤད།
མི་གསུམ་པོ་དེས་དུས་གཅིག་ཏུ་མགོ་ཕྲན་བུ་བཏེགས་ན་ཡང་མིག་ནི་སྔར་བཞིན་སོ་
སོའི་ལག་ནང་གི་སྦག་ལ་ཅེར་བར་བྱེད། “ཅི་བྱས་སོང་ངམ།” “ངའི་ཨ་མ་ལགས་ད་ལྟ་
རང་སྐུ་གཤེགས་ཚར་ཙམ་ཡིན།” ཁོ་ཚོའི་ཁྲོད་ཀྱི་གཅིག་གིས་སྐད་ཆུང་ངུས “འོ་ཙི”
ཞེས་བཤད་པ་དང་དུས་མཚུངས། སྣང་མེད་ཚོར་མེད་ཡིན་པ་གསལ་པོ་ཡིན་རུང་བློ་
ཡིད་ཕམ་བརྫུའི་རྣམ་འགྱུར་ཞིག་བསྟན། གཞན་ཞིག་གིས་སྐད་ཆ་གཞན་དག་བཤད་
རྒྱུ་མེད་པར་མགོ་དཀྲུགས་ཙམ་དང་སྐྱོ་སྣང་མཚོན་པར་བྱེད་པའི་སི་སྒྲ་ཞིག་བུས། མི་
གསུམ་པ་དེས་སླར་ཡང་སྦག་རྩེ་བར་བྱེད་པ་དེ་ནི་སེམས་ལ “ད་བྱེད་དུས་དེ་འདྲ་ཡིན་པ་
རེད” ཅེས་དྲན་པ་དང་འདྲའོ། །
གཱ་ར་ཝན་གྱིས་ཁ་ཞེ་གཉིས་མེད་ཀྱི་སྐད་ཆ་ཚིག་གཅིག་ཐོས་རེ་བྱེད་ན་ཡང་། ད་ཆ་
རང་ཉིད་ལ་བྱེད་སྟངས་དེ་འདྲ་ཞིག་བྱེད་པ་མཐོང་དུས་དེ་ནས་བྲལ་ཏེ་ཕྱིན། མ་གཞི་ཁོའི་
སྡུག་བསྔལ་མང་ཆེ་བ་དེ་དུས་བསངས་ཟིན་ནས། ཁོ་སོ་སོས་ཀྱང་དེ་ཙམ་མི་ཚོར་བར་
གྱུར་མོད། གང་ལྟར་མི་དེ་ཚོས་མཛའ་བོའི་སྡུག་བསྔལ་ལ་སྣང་མེད་དེ་འདྲ་བྱེད་པར་ཁོང་
ཁྲོ་ལངས།
དེས་ན་ཁོས་ཁའོ་ཧྥེ་ཁང་ནས་གྱེས། ཁོའི་ཆུང་མས་ལུས་ལ་ཉལ་གོས་གྱོན་ཏེ། ཕྱེ་ནས་
བཞག་པའི་སྒེའུ་ཁུང་གི་འཁྲིས་ཀྱི་རྐུབ་སྟེགས་ཤིག་གི་སྟེང་དུ་ཁོར་བསྒུགས་ནས་བསྡད་
ཡོད་ཅིང་། མོའི་སེམས་ནང་ཤུལ་བཞག་རྒྱུ་དངོས་ཀྱི་དོན་དེ་དྲན་དྲན་པར་བསྡད་ཡོད།
“མགྱོགས་པོ་གོས་ཕུད་ཅིག ང་གཉིས་ཀྱིས་ཉལ་ཁྲིའི་སྟེང་དུ་སྐད་ཆ་བཤད་དོ"
ཞེས་མོས་བཤད།
ཁོས་མགོ་བོ་བཏེགས་ནས་མིག་གིས་གནམ་གཅལ་ལ་ལྟ་བཞིན་དུ “ཡིན་ན་ཡང་།
122

མགུལ་རྒྱན།
ཐོག་ཁར། མི་གཅིག་ཀྱང་ཡོད་པ་མ་རེད” ཅེས་བཤད། “སེམས་ཁྲལ་མི་དགོས། ཁོང་གི་
གམ་དུ་རོ་སཱ་ལིས་བསྲུངས་ནས་བསྡད་ཡོད། ཁྱོད་ཀྱིས་སྔོན་ལ་གཉིད་ཞྭ་འཕུད་ཙམ་གྱིས་
ཤིག ཞོགས་པ་ཆུ་ཚོད་གསུམ་པར་མོ་བརྗེ་བར་ཕྱིན་ཆོག”
འོན་ཏེ་བསམ་ཡུལ་ལས་འདས་པའི་གནས་ཚུལ་ཇི་འདྲ་མ་ཡོང་སྔོན་འགོག་བྱ་ཆེད།
ཁོས་དོར་མ་ནང་འཇམ་མ་འཕུད་པར་མགོ་དཀྲིས་ཤིག་དཀྲིས་ཏེ། ཆུང་མའི་ཕྱི་བཞིན་དུ་
མལ་ནང་འཛུལ།
ཁོ་གཉིས་སྔོན་ལ་དཔུང་གཤིབ་ཏུ་ཡུད་ཙམ་བསྡད་ཅིང་། མོས་སེམས་དོན་དྲན་
བཞིན་ཡོད།
དུས་དེ་འདྲར་ཡང་མོའི་ཉལ་ཞྭའི་སྟེང་དུ་ཕྱེ་ལེབ་དབྱིབས་ཀྱི་མདུད་རྒྱ་དམར་པོ་
ཞིག་གིས་བརྒྱན་པ་མ་ཟད། གཞོགས་གཅིག་གི་རྣ་བའི་སྟེང་དུ་ཅུང་ཟད་འཁྱོག་པ་ནི་མོས་
རྒྱུན་ཞྭ་གྱོན་དུས་ཀྱི་ཁྱད་བསད་ཐུབ་ཐབས་དང་བྲལ་བའི་གོམས་གཤིས་དེའི་ཤུགས་རྐྱེན་
འཕོག་པ་དང་འདྲའོ།།
མོས་གློ་བུར་དུ་ཁ་ཕྱིར་ཕྱོགས་ནས། “ཁྱོད་ཀྱི་ཨ་མས་ཁ་ཆེམས་འཇོག་མྱོང་མིན་ཁྱོད་
ཀྱིས་ཨེ་ཤེས” ཞེས་ཁོ་ལ་བཤད། “ངས། ངས་བྱས་ན་ཡོད་པ་མ་རེད། ཕལ་ཆེར་འཇོག་
མྱོང་ཡོད་པ་མ་རེད” ཅེས་ཁོས་ཐེ་ཚོམ་ངང་བཤད། ལྕམ་གཱ་ར་ཝན་གྱིས་ཁྱོ་བོའི་ངོ་ལ་
ཅེར་བཞིན་རབ་ཏུ་ཁྲོས་ནས་སྐད་ཆུང་ངུས། “དངོས་གནས་སྡུག་པ་ལ། རེད་མ་རེད། ང་
ཚོས་དཀའ་ལས་དེ་འདྲ་བརྒྱབ་ནས་ཁོང་ལ་གཡོག་རྒྱུག་པ་རེད།ང་ཚོས་ཁོང་ལ་ཟ་རྒྱུ་དང་
སྡོད་ས་མཁོ་འདོན་བྱས་ནས་ཉུང་མཐར་ཡང་ལོ་བཅུ་ཕྱིན་ཡོད་པ་རེད། གལ་སྲིད་ཁྱོད་
ཀྱི་གཅུང་མོ་ཡིན་ན། མོས་རྩ་བ་ནས་བྱེད་བགྱི་མ་རེད། ང་ཡིན་ན་ཡང་གལ་སྲིད་མཇུག་
འབྲས་འདི་འདྲ་ཞིག་ཡོང་བགྱི་ཡོད་པ་སྔོན་ནས་ཧ་གོ་ན། ངས་ཀྱང་བྱེད་བགྱི་མ་རེད། རེད་
ད་ལགས། སླད་མར་མི་ཚོས་ཁོང་དྲན་དུས་དེ་ནི་ངོ་ཚ་དགོས་པ་ཞིག་རེད། ཁོང་གིས་ང་
123

འཛམ་གླིང་རྩོམ་རིག་གྲགས་ཅན་བོད་འགྱུར་དཔེ་ཚོགས།
ཚོར་ལྟོ་རིན་དང་ཁང་རིན་སྤྲད་ཡོད་པ་རེད་ཅེས་ཁྱོད་ཀྱིས་ང་ལ་བཤད་སྲིད། རེད་ལགས།
ཡིན་ན་ཡང་བུ་ཕྲུག་ཚོས་ཞབས་ཏོག་ཞུས་པ་དེ་ལ་དངུལ་ཕྲན་བུ་བཏང་བས་འཐུས་ཡག་
ཡོད་པ་མ་རེད། འདས་རྗེས་ཁ་ཆེམས་ལ་བརྟེན་ནས་ཐུགས་རྗེ་ཆེ་ཞུ་དགོས་རེད། གཞུང་
དྲང་ཅན་ཚང་མས་དེ་འདྲ་བྱེད་པ་རེད། ད་བྱས་ན་ངས་དཀའ་ལས་བརྒྱབ་པ་ཚང་མ་སྟོང་
པ་ཡིན་པ་རེད། ཁྲེལ་མེད་རང་རེད། ཨ་ཙི། ཁྲེལ་མེད་རང་རེད” ཅེས་བཤད།
གཱ་ར་ཝན་སེམས་པ་ཟང་ཟིང་ལ་གྱུར་ནས། “སྙིང་ཉེ་ལགས། སྙིང་ཉེ་ལགས། ངས་
ཁྱེད་ལ་ཞུ་བ་འཐེན་ཆོག་ཨེ་གོ་ལགས” ཞེས་སུ་བསྟུད་མར་བཤད།
མོས་དམའ་འབེབས་ཡུན་རིང་བྱས་རྗེས། རིམ་བཞིན་ཡིད་རྣལ་ལ་ཕབ་སྟེ། སླར་ཡང་
ནམ་རྒྱུན་གྱི་སྐད་གདངས་ཀྱི་ཐོག་ནས། “སང་ཉིན་སྔ་དྲོ་ཁྱོད་ཀྱི་གཅུང་མོར་བརྡ་གཏོང་
དགོས་རེད” ཅེས་བཤད། ཁོས་ཧར་ལངས་བྱས་ཏེ། “དངོས་གནས། ངས་དོན་དེ་དྲན་
མ་བྱུང་། ནམ་ལངས་མ་ཐག་ཏུ་ངས་ཏར་གཏོང་བར་འགྲོ་བགྱི་ཡིན” ཞེས་བཤད། འོན་
ཏེ་བུད་མེད་ཀྱིས་བསམ་བློ་ཞིབ་ཚགས་པ་འཁོར་ཞིང་། མོས་ཁོ་བཀག་སྟེ། “མི་དགོས་
ལགས། ཆུ་ཚོད་བཅུ་ནས་བཅུ་གཅིག་བར་ལ་ཐོངས་ཤིག མོ་མ་སླེབས་གོང་ལ་ང་ཚོས་
ཁ་གཏད་ཇི་ལྟར་འཇལ་རྒྱུར་བསམ་བློ་གཏོང་ལོང་ཡོང་བ་བྱེད་དགོས། ཤཱ་རེན་ཏོནནས་
འདི་བར་ལ་མང་མཐར་ཡང་ཆུ་ཚོད་གཉིས་ལས་མི་དགོས། ང་ཚོས་ཁྱོད་ཟ་རི་ཟི་རིར་གྱུར་
པར་ཁ་གཡར་ཆོག མ་གཞི་ནས་སྔ་དྲོ་བརྡ་བཏང་ན་ཡང་འཕྱུག་སྐྱོན་ཡོད་པ་མ་རེད”
ཅེས་བཤད།
གཱ་ར་ཝན་གྱིས་གློ་བུར་དཔྲལ་བར་གཞུ་ཙམ་བྱས་ཏེ། དྲན་མ་ཉིད་དུ་འདར་གསིག་
ཤོར་བར་བྱེད་པའི་ཁོའོ་ཀྲང་དེའི་སྐོར་ནམ་རྒྱུན་གླེང་དུས་བཞིན་དུ། “ད་དུང་པུའུ་ལ་
བརྡ་ཐོ་ཞིག་གཏོང་དགོས་ངེས་རེད” ཅེས་འདར་སིག་སིག་ངང་བཤད། “བརྡ་ཐོ་གཏོང་
[1]ཤཱ་རེན་ཏོན(Charenton)ནི།ཕད་རོད་སིའི་ཤར་འདབས་ཀྱི་གྲོང་ཁྱེར་གལ་ཆེན་ཞིག་གོ།
124

མགུལ་རྒྱན།
དགོས་དོན་ཅི་ཡོད། གནས་ཚུལ་འདི་འདྲ་ཐུག་དུས། བརྗེད་པའི་དབང་དུ་བཏང་ནའང་
ལེ་ཁག་མེད་པ་ཞིག་རེད། ང་ལ་ཡིད་ཆེས་གྱིས་ལས་བརྡ་མ་གཏོང་ཞིག ཁྱོད་ཀྱི་ཁོའོ་
ཀྲང་དེས་ཅི་ཡང་བཤད་ཕོད་བགྱི་མ་རེད། ཁྱོད་ཀྱིས་ཁོ་ཁ་སྐྱེངས་ཐག་ཆོད་ཐེངས་གཅིག་
བཟོས་ཤིག” ཅེས་མོས་བཤད། “འོ་ལགས། དེ་འདྲ་ཞིག་མ་རེད་པས་ལགས། ཁོས་ང་ལས་
ཀར་མ་སླེབས་པ་མཐོང་དུས་ཁོང་ཁྲོ་མེ་ལྟར་འབར་ངེས་རེད། འོ་ལགས། ཁྱོད་ཀྱིས་བཤད་
པ་འགྲིག་སོང་། ཇུས་དེ་ཡག་པོ་འདུག ངས་ཁོ་ལ་ངའི་ཨ་མ་གྲོངས་སོང་ཞེས་བཤད་ན།
ཁོས་ཀྱང་ཁ་རོག་ལ་སྡོད་རྒྱུ་ལས་མ་འདས” ཞེས་བཤད།
ཁོའོ་ཡོན་དེ་བསྟན་བཤིག་དེ་ལ་བློ་ཡིད་ཧ་ཅང་ཚིམ་པོ་བྱུང་ནས། ལག་པ་འཕུར་
གྱིན་དུ་ཁོའོ་ཀྲང་གི་རྣམ་འགྱུར་ཀུན་ཏུ་རྟོག་གིན་བྱས། དེ་དུས་རྒན་མོའི་ཕུང་པོ་སྔར་
བཞིན་ཐོག་ཁར་བསྙལ་ནས་བཞག་ཡོད་པ་དང་། གཉིད་ཁུག་ཟིན་པའི་ཁོལ་མོས་གམ་དུ་
བསྲུངས་ནས་བསྡད་ཡོད།
ལྕམ་གཱ་ར་ཝན་གློ་བུར་སླར་ཡང་སེམས་ནད་ཀྱིས་ནོན་ཏེ། ཁ་ནས་སྨྲ་སྟབས་མི་
བདེ་བའི་དོན་ཞིག་གིས་མོ་བྱ་དཀའ་བར་གྱུར་པ་ལྟར་སྣང་ལ། མཐའ་མར་མོས་གང་ལྟར་
སེམས་ཐག་བཅད་དེ། “ཁྱོད་ཀྱི་ཨ་མས་ཆུ་ཚོད་འཁོར་ལོ་ཞབས་ར་ཅན་དེ་ཁྱོད་ལ་སྟེར་
བ་མ་རེད་པས། བུ་མོ་ཞིག་གིས་པེལ་པོ་ཁེ་སྤོ་ལོ་རྩེ་བའི"བརྐོས་བརྙན་ཡོད་པ་དེ” ཞེས་
བཤད། ཁོས་བསམ་བློ་ཞིག་བཏང་ནས། “རེད་ད། རེད་ད། ཁོང་གིས་ང་ལ་གསུངས་མྱོང་།
ཡིན་ན་ཡང་དེ་ནི་སྔ་མོ་སྔོན་གྱི་དུས་སུ་ཁོང་འདིར་ཕེབས་ཚར་ཙམ་གྱི་སྐབས་སུ་གསུངས་
པ་རེད། དེ་དུས་ཁོང་གིས། ‘གལ་སྲིད་ཁྱོད་ཀྱིས་ང་ལ་ཡག་པོ་བྱས་ན། ཆུ་ཚོད་འཁོར་ལོ་
ཞབས་ར་ཅན་འདི་ཁྱོད་ལ་སྟེར་ཆོག” ཅེས་ང་ལ་གསུངས་བདེན་ཡིན” ཞེས་བཤད།
ལྕམ་གཱ་ར་ཝན་གྱི་བློ་སེམས་བདེ་བར་གྱུར་རྗེས། ངོ་ནག་དེ་མུར་དྭངས་ནས། “ཁྱོད་
[1] པེལ་པོ་ཁེ་སྤོ་ལོ་ནི།ཐག་པ་རིང་པོ་བཏགས་ནས་སྤོ་ལོ་གཡུགས་བཟུང་བྱེད་པའི་རོལ་རྩེད་ཅིག་གོ།
125

འཛམ་གླིང་རྩོམ་རིག་གྲགས་ཅན་བོད་འགྱུར་དཔེ་ཚོགས།
ཀྱིས་ལྟོས་དང་། དེ་འདྲ་ཞེས་བཤད་ཡོད་ན་མར་ལེན་པར་འགྲོ་དགོས་རེད། ཁྱོད་ཀྱི་གཅུང་
མོ་སླེབས་ན། མོས་ང་གཉིས་འཁྱེར་དུ་འཇུག་བགྱི་མ་རེད” ཅེས་བཤད། ཁོས་ཐེ་ཚོམ་ཕྲན་
བུ་བྱེད་བཞིན་དུ “ཁྱོད་ཀྱིས་དེ་འདྲ་བསམ་གྱིན་ཡོད་དམ" ཞེས་བཤད། མོ་ཁོང་ཁྲོ་ཟ་བར་
གྱུར་ནས། “ངས་འདི་འདྲ་བྱས་ཏེ་བསམས་དགོས་བྱུང་། སུས་ཀྱང་ཧ་མ་གོ་བ་བྱས་ཏེ་འདིར་
དབོར་ཡོང་ན་ང་རང་ཚོར་བདག་པ་རེད། ཁོང་གི་ཁང་པའི་ནང་གི་རྡོ་ཀ་མ་རུ་པའི་སྒྲོམ་
སྟེགས་ཅན་གྱི་ཆ་སྒམ་སྒོ་ལྔ་མ་དེ་ཡང་གཅིག་པ་རེད། ཉིན་གཅིག་ལ་ཁོང་སེམས་པ་སྐྱིད་
པའི་སྐབས་སུ་ང་ལ་སྟེར་རྒྱུ་ཁས་བླངས་སོང་། ང་ཚོས་དེ་ཡང་མཉམ་དུ་མར་སྤོ་བར་བྱའོ།།
གཱ་ར་ཝན་ཡིད་དེ་ཙམ་མ་ཆེས་པར། “ཡིན་ན་ཡང་སྙིང་ཉེ་ལགས། དེ་ནི་འགན་
ལྕི་པོ་ཞིག་རེད” ཅེས་བཤད། མོས་ཁ་ཚུར་སློག་ནས་མིག་འབུར་ཚུགས་སུ་ལྟ་བཞིན་
དུ། “ཨ་ཙི། གང་དྲག ཁྱོད་རང་གིས་ནམ་ཡང་བསྒྱུར་ཐུབ་པ་མི་འདུག་གམ། ཁྱོད་རང་ནི།
ཁྱོད་ཀྱིས་སོ་སོའི་ཕྲུ་གུ་ལྟོགས་ཤི་ཐེབས་རུང་མཛུབ་མོ་འགུལ་ཙམ་ཡང་བྱེད་འདོད་མེད་
དམ། ཆ་སྒམ་སྒོ་ལྔ་མ་དེ་ཁོང་གིས་ང་ཚོར་སྟེར་རྒྱུ་ཁས་བླངས་པའི་དུས་དེ་ནས་བཟུང་
སྟེ་ང་ཚོར་དབང་བ་རེད། རེད་མ་རེད། གལ་སྲིད་ཁྱོད་ཀྱི་གཅུང་མོས་མོས་མཐུན་མ་བྱས་
ན། མོ་ངའི་སར་ཐོངས་ཤིག ངས་ནི་ཁྱོད་ཀྱི་གཅུང་མོ་སྣང་བར་འཇོག་བགྱི་མེད། འགྲིག་
སོང་། ལོངས་ཤིག ང་གཉིས་ཀྱིས་ཁྱོད་ཀྱི་ཨ་མས་བྱིན་པའི་ཅ་ལག་མར་དབོར་བར་འགྲོ་
འོ” ཞེས་བཤད།
ཁོ་དེ་འདྲ་བྱས་ཏེ་བཏུལ་ཏེ་འདར་སིག་སིག་ངང་མལ་ཁྲི་ལས་བབས་པ་དང་། དོར་
མ་གྱོན་རྩིས་བྱས་མ་ཉིད་དུ་མོས་བཀག་ནས། “ཕྱི་གོས་གྱོན་མི་དགོས། འགྲོ། དོར་མ་ནང་
འཇམ་ཡོད་ན་འགྲིག ཁྱོད་ཀྱིས་ལྟོས་དང་། ང་ཡང་འདི་འདྲ་བྱས་ཏེ་འགྲོ་བགྱི་ཡོད"
ཅེས་བཤད།
ཁོ་གཉིས་ཀྱིས་ཉལ་གོས་གྱོན་ནས་ཁ་རོག་ལ་ཐོག་ཁར་འཛེགས་ཏེ། དོ་དོ་ནན་ནན་
126

མགུལ་རྒྱན།
ངང་སྒོ་ཕྱེས་ནས་ཁང་པར་འཛུལ། རྒན་མོ་ནི་དེ་གར་རེངས་རེངས་པོར་ཉལ་ནས་ཡོད་པ་
དང་། སྲུང་མཁན་ལ་སྦྱར་པའི་ཡལ་ག་སེར་པོ་བཞག་ཡོད་པའི་ཐ་སྤག་གི་མཐའ་འཁོར་
ན་འབར་བཞིན་པའི་ཡང་ལཱ་བཞི་པོ་ལས་མེད་པ་འདྲ་ཞིང་། རོ་སཱ་ལི་ནི་ཁྲིའུ་ལག་འཇུ་
ཅན་གྱི་སྟེང་དུ་སྔ་ས་ནས་གཉིད་ཁུག་ཟིན། མོས་རྐང་པ་གཉིས་བརྐྱངས་པ་དང་། ལག་པ་
གཉིས་སྣོལ་ནས་སྨད་གཡོགས་ཀྱི་སྟེང་དུ་བཞག་ཅིང་། མགོ་བོ་ཀྱོག་ལ་གཡོ་མེད་འགུལ་
མེད་ངང་ཁ་གདངས་ནས་རྔུར་སྒྲ་ཆུང་ཆུང་སྒྲོག་པར་བྱེད།
གཱ་ར་ཝན་གྱིས་ཆུ་ཚོད་འཁོར་ལོ་ཞབས་ར་ཅན་འཁྱེར། བཙན་རྒྱལ་དུས་རབས་ཀྱི་
སྒྱུ་རྩལ་ཐོན་ཟོག་མང་པོ་དང་འདྲ་བར། དེ་ནི་མཆིང་བུ་ནོར་གྲལ་དུ་མི་ཚུད་པ་ལྟ་བུའི་
སྒྲིག་ཆས་ཤིག་རེད། རག་རྩི་བྱུག་པའི་གཞོན་ནུ་མའི་གཟུགས་བརྙན་ཞིག་གིས་མགོ་ལ
མེ་ཏོག་སྣ་ཚོགས་ཀྱིས་བརྒྱན་པ་དང་། ལག་ཏུ་པེལ་པོ་ཁེ་སྤོ་ལོ་ཞིག་འཁྱེར་བ་དེས་ཅོང་གི་
གཡོ་ཐོ་བྱེད། ཁོའི་ཆུང་མས། “ང་ལ་འཁྱེར་ཤོག་དང་། ཁྱོད་ཀྱིས་ཆ་སྒམ་སྒོ་ལྔ་མའི་རྡོ་ཀ་
མ་རུ་པའི་སྒྲོམ་སྟེགས་དེ་སྤོས་ཤིག” ཅེས་བཤད།
ཁོས་མོའི་བཀའ་བཞིན་དུ་དབུགས་ཧལ་ཧལ་ངང་། ཀྲད་ཀྲད་ཤུད་ཤུད་ལུང་པ་གང་
བྱས་ནས་རྡོ་ཀ་མ་རུ་པའི་སྒྲོམ་སྟེགས་དེ་ཕྲག་པར་འཁུར་ཐུབ།
ཁྱོ་ཤུག་གཉིས་ལམ་ལ་ཞུགས། གཱ་ར་ཝན་གྱིས་སྐེད་པ་གུག་གུག་ངང་སྒོ་ནས་ཐོན་
ཏེ། བློ་སེམས་མི་བདེ་བའི་ངང་འབབ་མགོ་ཚུགས་པ་དང་། ཁོའི་ཆུང་མས་ཕྱིར་བགྲོད་བྱེད་
ཅིང་། ལག་པ་གཅིག་གིས་ཡང་ལཱ་བཟུང་ནས་ཁོ་ལ་ལམ་གསལ་བར་བྱེད་པ་དང་། ལག་པ་
གཅིག་གིས་ཆུ་ཚོད་འཁོར་ལོ་ཞབས་ར་ཅན་འཁྱེར།
རང་ཉིད་ཀྱི་ཁང་པའི་ནང་དུ་སླེབས་པ་དང་། མོས་དབུགས་ལྷོད་ལྷོད་ཅིག་བཏང་།
“ཁག་ཤོས་དེ་ཚར་སོང་། ཡང་བསྐྱར་ལྷག་མ་དེ་རྣམས་དབོར་བར་འགྲོ” ཞེས་མོས་བཤད།
འོན་ཏེ་ཆ་སྒམ་སྒོ་ལྔ་མའི་ཤུར་ལྕོག་གི་ནང་དུ་རྒན་མོའི་གོས་དང་མཁོ་ཆས་བཀང་
127

འཛམ་གླིང་རྩོམ་རིག་གྲགས་ཅན་བོད་འགྱུར་དཔེ་ཚོགས།
ནས་བཞག་ཡོད་པ་དེ་རྣམས་འཇོག་ས་ཞིག་འཚོལ་དགོས་བགྱི་ཡོད་པ་རེད།
ལྕམ་གཱ་ར་ཝན་གྱིས་དྲན་པ་སྐྱེན་པོས། “མགྱོགས་པོ་སྒོ་མཆོར་གྱི་གསོམ་ཤིང་སྒམ་
དེ་ཡར་ལེན་ཤོག་དང་། སྒམ་དེ་ལ་སུའུ་བཞི་བཅུ་ཡང་མི་རི་བས་འདིར་བསྒྲིགས་ནས་ཞོག་
ཅིག” ཅེས་བཤད། ཤིང་སྒམ་དབོར་ཡོང་རྗེས། ཁོ་གཉིས་ཀྱིས་ཤུར་ལྕོག་སྟོང་པ་བཟོས།
ཁོ་གཉིས་ཀྱིས་ཕུ་ཤུབས་དང་། སུལ་གོང་དང་། འོག་འཇུག་དང་། རྒྱུན་ཞྭ་བཅས་
དང་། ཁོ་གཉིས་ཀྱི་རྒྱབ་ན་ཉལ་ནས་ཡོད་པའི་རྒན་མོའི་གོས་རྙིང་ཉམ་ང་བ་རེ་རེ་བྱས་
ནས་བཏོན་ཏེ། ཤིང་སྒམ་གྱི་ནང་དུ་གྲལ་སྟར་འགྲིག་པོར་བཅུག་ནས། ཉིན་གཉིས་པར་
སླེབས་རྒྱུ་ཡིན་པའི་འདས་པོའི་ཕྲུ་གུ་གཞན་ཞིག་སྟེ་ལྕམ་བྷོ་རོག་སི་ལ་མགོ་སྐོར་གཏོང་
བདེ་ཡོང་བ་བྱས།
དེ་རྣམས་གྲུབ་རྗེས་ཁོ་གཉིས་ཀྱིས་སྔོན་ལ་ཤུར་ལྕོག་ཚང་མ་མར་ལ་དབོར་བ་དང་།
དེ་ནས་མི་རེས་སྣེ་རེ་ནས་འཇུས་ཏེ་ཆ་སྒམ་མར་ལ་དབོར་བ་རེད། དེ་གང་དུ་བཞག་
ན་འཚམས་ཤོས་ཡིན་མིན་གྱི་ཐད་ལ་ཁོ་གཉིས་ཀྱིས་བསམ་བློ་ཡུན་རིང་བཏང་མཐར།
གཞི་ནས་དེ་གཟིམ་ཆུང་གི་ཉལ་ཁྲིའི་ཁ་སྤྲོད་སྒེའུ་ཁུང་གཉིས་ཀྱི་གསེང་དུ་འཇོག་རྒྱུའི་
ཐག་བཅད།
ཆ་སྒམ་སྒོ་ལྔ་མ་བསྒྲིགས་ཟིན་པ་དང་། ལྕམ་གཱ་ར་ཝན་གྱིས་དེའི་ནང་དུ་རང་ཉིད་ཀྱི་
གྱོན་གོས་བརྗེ་ལེན་བླུགས། ཆུ་ཚོད་འཁོར་ལོ་ཞབས་ར་ཅན་དེ་གསོལ་ཚིགས་ཁང་གི་རྩིག་
ཐབ་སྒྲོམ་སྟེགས་སྟེང་དུ་བཞག་རྗེས། ཁྱོ་ཤུག་གཉིས་ཀྱིས་བཀོད་སྒྲིག་བྱེད་སྟངས་ལ་ཡང་
བསྐྱར་ཞིབ་བཤེར་ཐེངས་གཅིག་བྱས་པས། ཁོ་གཉིས་ཡིད་ཧ་ཅང་མགུ་པོ་བྱུང་བ་རེད།“ཧ་
ཅང་ཡག་པོ་བྱུང་སོང” ཞེས་མོས་བཤད་པར། “དངོས་གནས། ཡག་པོ་བྱུང་སོང” ཞེས་
ཁོས་ལན་བཏབ། དེ་ནས་ཁོ་གཉིས་མལ་ཁྲིར་འཁོད་དེ་ཉལ། མོས་ཡང་ལཱ་དཀྲོངས་པ་དང་།
མི་རིང་བར་ཁང་པ་དེའི་སྟེང་ཤོད་གཉིས་ཀྱི་མི་ཚང་མ་རྨི་ལམ་གྱི་ཞིང་ཁམས་སུ་ཞུགས།
128

མགུལ་རྒྱན།
གཱ་ར་ཝན་གྱིས་མིག་གདངས་དུས་ནམ་ཡོངས་སུ་གསལ་ཟིན་པ་དང་། ཁོ་གཉིད་ལས་
སད་ཚར་ཙམ་ཡིན་ལ་མགོ་ད་དུང་ཐམ་ཐོམ་ཡིན་ཞིང་། སྐར་མ་ཁ་ཤས་སོང་རྗེས། གཞི་
ནས་མདང་ནུབ་ལྷགས་པའི་དོན་ཆེན་དེ་དྲན་གསོས། ཁོའི་བྲང་ཁར་ཁུ་མཚུར་གཅིག་ཤེད་
ཀྱིས་འཁེལ་བ་ལྟར་བྲེལ་འཚུབ་ངང་ཉལ་ཁྲི་ལས་གཞོལ་ཞིང་། སླར་ཡང་སེམས་སྡུག་ནས་
ངུ་ཡང་ཤོར་གྲབས་བྱས།
ཁོས་བྲེལ་འཚུབ་ངང་ཐོག་ཁར་ཕྱིན། རོ་སཱ་ལི་ནི་སྔར་བཞིན་ཁང་པ་དེའི་ནང་དུ་
གཉིད་ཁུག་ནས་ཡོད་ཅིང་། སྔར་བཞིན་མདང་ནུབ་ཀྱི་ཉལ་སྟངས་དེ་རང་བྱས་ནས་བསྡད་
ཡོད། དོན་དུ་མོ་ནི་མཚན་གང་གཉིད་ལས་སད་མེད། ཁོས་བུ་མོ་དེ་ལས་ཀ་བྱེད་པར་བཏང་
ནས་རང་ཉིད་ཀྱིས་ཡང་ལཱ་ཟད་འཕྲོ་དེ་བརྗེས་རྗེས་ཨ་མར་ཞིབ་ལྟ་བྱས། དེ་དང་དུས་
མཚུངས་སུ་ཁོའི་དྲན་པའི་ནང་དུ་དཔོག་པར་དཀའ་བའི་བསམ་བློ་དེ་འདྲ་སྟེ། འགྲོ་བ་
སེམས་ཅན་ཐམས་ཅད་ཀྱིས་འདས་པོའི་མདུན་དུ་གཡོལ་ཐབས་དང་བྲལ་བའི་ཆོས་ལུགས་
དང་ལྟ་གྲུབ་རིག་པའི་ཐད་ཀྱི་ཐ་མལ་པའི་བསམ་ཚུལ་དེ་འདྲ་ཡིད་ལ་འཁོར་འཁོར་བྱས།
དེ་དུས་ཁོའི་ཆུང་མས་འབོད་པ་ཐོས་ནས་ཤོད་ལ་བབས། མོས་སྔ་དྲོ་བསྒྲུབ་དགོས་
པའི་དོན་རྣམས་ཤོག་བྱང་ཞིག་བཟོས་ཟིན་ཞིང་། ཁོས་ཐ་སྙད་ཀྱིས་ཁེངས་པའི་ཞིབ་ཐོ་དེ་
མཐོང་ཚེ་འདྲོགས་པར་གྱུར།ཤོག་བྱང་ཐོག་འདི་ལྟར་བྲིས་ཡོད་པ་སྟེ།
1. གྲོང་ཁྱེར་སྲིད་གཞུང་དུ་ཐོ་འགོད་བྱེད་པར་འགྲོ་དགོས་པ།
2.ཕུང་པོར་ཞིབ་བཤེར་བྱེད་པར་སྨན་པ་འབོད་དགོས་པ།
3. པུར་སྒམ་མངག་ཉོ་བྱེད་དགོས་པ་
4.ཆོས་ཁང་ལ་འགྲོ་དགོས་པ།
5.པུར་ཁང་ལ་འགྲོ་དགོས་པ།
6.པར་འདེབས་ཁང་ལ་འདས་ཡིག་པར་འདེབས་བྱེད་པར་འགྲོ་དགོས་པ།
129

འཛམ་གླིང་རྩོམ་རིག་གྲགས་ཅན་བོད་འགྱུར་དཔེ་ཚོགས།
7.གཞུང་དཔང་འཚོལ་དགོས་པ།
8.གཉེན་ཚན་ལ་ཏར་འཕྲིན་གཏོང་དགོས་པ།
དེ་མིན་བསྒྲུབ་དགོས་པའི་བྱ་བ་ཙག་ཙིག་ལུང་པ་གང་ཡོད། ཁོས་ཞྭ་མོ་བླངས་ནས་
ལམ་སེང་ཐོན།
དེ་དུས་གསར་འགྱུར་ཁྱབ་ཟིན་ཏེ། ཁྱིམ་མཚེས་ཀྱི་བུད་མེད་ཚོས་འདས་པོར་བལྟ་
བར་ཡོང་མགོ་ཚུགས།
ཤོད་ཀྱི་སྐྲ་ཁང་གི་ནང་དུ་བདག་མོ་དང་སྐུ་མགྲོན་གྱི་ཁ་སྤུ་གཞར་བཞིན་པའི་སྦྱིན་
བདག་བར་ལ་ཐ་ན་དེའི་ཐད་རྩོད་གླེང་ཡང་བྱས།
བུད་མེད་དེས་རྐང་ཤུབས་སླ་གིན་དུ། “ཡང་ཡེ་གཏི་ཐུག་ཅན་གཅིག་ཉུང་དུ་ཕྱིན་
སོང་། གཏི་ཐུག་ཅན་མ་དེ་ནི་སྲིད་འདིར་མཐོང་དཀོན་པ་ཞིག་རེད། དངོས་གནས་བཤད་
ན་ང་ཁོང་ལ་དགའ་པོ་ཁྱོན་ནས་མེད། འོན་ཏེ་ཁོང་ལ་ལྟ་ཙམ་བྱེད་པར་འགྲོ་དགོས་བགྱི་
འདུག” ཅེས་ཤོད་པར་བྱེད།
སྐྱེས་པས་སྐུ་མགྲོན་གྱི་མ་ལེར་ཡི་ཙི་བྱུག་གིན་དུ་སྐད་ཆུང་ངུས། “ཁྱེད་རང་གསན་
དང་ལགས། བསམ་བློ་གཏོང་སྟངས་ཁྱད་མཚར་བ་ལ། མོ་ངན་གྱི་བློ་རང་རེད། དེ་ཚོས་
གསོན་དུས་སུན་པོ་བཟོ་བས་མ་ཚད། ཤི་རྗེས་ད་དུང་སྐྱིད་དུ་འཇུག་བགྱི་མ་རེད” ཅེས་
འཁང་ར་བྱས། འོན་ཏེ་ཁོའི་ཆུང་མས་ཁ་སྐྱེངས་སྣང་མི་བྱེད་པར། “ང་ལ་ཐབས་ཅི་ཡོད། ལྟ་
ཙམ་མ་བྱས་ན་ཡོང་བགྱི་མ་རེད་བསམ་བགྱི་འདུག དེ་རིང་ཞོགས་གང་པོར་ངས་དོན་དེ་
རང་དྲན་དྲན་པར་སྡོད་བགྱི་འདུག གལ་སྲིད་ངས་ཁོང་ལ་ལྟ་ཙམ་བྱེད་པར་མ་ཕྱིན་ན། ཚེ་
གང་སེམས་པ་ལྷོད་ལ་བབས་ཨེ་ཡོང་བསམ་བགྱི་འདུག འོན་ཏེ་ཁོང་ལ་ཞིབ་ལྟ་བྱས་ནས་
ཁོང་གི་བཟོ་ལྟ་ངེས་ཐུབ་ན། ང་ནི་འདོད་བློ་ཁེངས་པ་འདུག” ཅེས་མུ་མཐུད་དེ་བཤད།
ལག་པས་སྤུ་གྲི་འཁྱེར་བའི་ཁྱོ་བོས་ཕྲག་པ་གཟེངས་ཙམ་བྱས་ཏེ། ཁ་སྤུ་བཞར་བཞིན་
130

མགུལ་རྒྱན།
པའི་སྐུ་ཞབས་དེ་ལ། “ཁྱེད་རང་གིས་བྱས་ན་མོ་ངན་འདི་ཚོའི་བྱེད་སྟངས་དེ་ག་འདྲ་
རེད། གང་ལྟར་ངས་བྱས་ན་མི་ཤི་བའི་རོ་ལ་བལྟ་རྒྱུ་ཅི་མེད་བསམ་གྱིས” ཞེས་ཤབ་ཤུབ་ཏུ་
བཤད། གཏམ་དེ་ཁོའི་ཆུང་མས་ཐོས་ནས་ངོ་མདོག་མ་འགྱུར་བའི་སྒོ་ནས “བལྟ་རྒྱུ་ཡོད་
པ་རེད། བལྟ་རྒྱུ་ཡོད་པ་རེད” ཅེས་སུ་ལན་བཏབ་རྗེས། མོས་ལག་པའི་སྤུན་དོག་ཚོང་སྒྲོམ་
གྱི་སྟེང་དུ་བསྐྱུར་ཏེ་ཐོག་ཁར་འཛེགས་ནས་ཕྱིན།
ཁྱིམ་མཚེས་ཀྱི་བུད་མེད་གཉིས་སྔོན་ལ་སླེབས་ནས། ལྕམ་གཱ་ར་ཝན་དང་བཀྲ་མ་
ཤིས་པའི་དོན་དེ་གླེང་བཞིན་ཡོད་པ་དང་། ལྕམ་གཱ་ར་ཝན་གྱིས་གནས་ཚུལ་གྱི་བརྒྱུད་རིམ་
གསོན་ཉམས་ལྡན་པ་ཞིབ་བཤད་བྱེད་བཞིན་ཡོད།
དེ་ཚོས་སྐུ་ཕུང་འཇོག་ཁང་དུ་ཕྱིན། བུད་མེད་བཞི་པོས་རྐང་འཇབ་ལག་འཇབ་ངང་
ནས་ནང་དུ་འཛུལ་ཏེ། སྔོན་ལ་ཚྭ་ཆུ་ཕྲན་བུ་སྨོག་ནས་མལ་སྟེང་དུ་གཏོར། དེ་ནས་པུས་
མོ་བཙུགས་ཏེ་ཤབ་ཤུབ་ངང་སྨོན་ལམ་འདེབས་ཀྱིན་དུ་རྒྱ་གྲམ་གྱི་ཕྱག་རྒྱ་བྱས་རྗེས། ཡར་
ལངས་ནས་མིག་ཆེར་བགྲད་ཅིང་། ཁ་ཡང་གདངས་ནས་ཕུང་པོར་ཡུན་རིང་ལྟ་ཞིབ་བྱེད་
ཀྱིན་དུ་བསྡད། དེའི་རིང་ལ་འདས་པོའི་མནའ་མས་ལག་རས་གཅིག་གིས་ངོ་བཀབ་སྟེ།
སེམས་པ་སྡུག་མདོག་གིས་ངུ་ཤུམ་བྱེད་ཁུལ་བྱས།
མོས་ཁ་ཕྱིར་སློག་ནས་ཕྱིར་ཐོན་རྩིས་བྱེད་དུས། མཱ་རོད•ལུ་དབྱི་སི་དང་ཧྥི་ལེབ ཨའོ་བྷུ་
སི་ཐེ་གཉིས་ཀས་ནང་འཇམ་གྱོན་ནས་སྒོ་ཁར་ལངས་ཏེ་མཚར་སྣང་གིས་ལྟ་བཞིན་ཡོད་པ་
མཐོང་། མོས་སེམས་སྡུག་མདོག་བྱེད་རྒྱུ་ཡང་བརྗེད་ནས། ལག་པ་འཕྱར་ཏེ་རྒྱུགས་ཕྱིན་ནས།
ཁྲོ་འཚུབ་འཚུབ་ངང “མར་རྒྱུགས་ཤིག ལྟས་ཕྲུག” ཅེས་སྐད་ཅོར་བརྒྱབ།
སྐར་མ་བཅུའི་རྗེས་སུ་མོས་ཁྱིམ་མཚེས་ཀྱི་བུད་མེད་གཞན་ཁག་ཅིག་འཁྲིད་ནས་
ཐོག་ཁར་ཡོང་སྟེ་སླར་ཡང་སྒྱུག་མོའི་ལུས་ལ་སྦྱར་སེར་གྱི་ཡལ་ག་གཡུགས་ཙམ་དང་སྨོན་
ལམ་བཏབ་ཅིང་། མིག་ཆུ་ཐིགས་པ་ཁ་ཤས་བཏང་ནས་མོའི་འོས་འགན་ཡོངས་རྫོགས་
131

འཛམ་གླིང་རྩོམ་རིག་གྲགས་ཅན་བོད་འགྱུར་དཔེ་ཚོགས།
བསྒྲུབས། དེ་དུས་ཕྲུ་གུ་གཉིས་རྒྱབ་ན་སླེབས་ཡོད་པ་མཐོང་ནས། ཁོ་གཉིས་ལ་འགྲམ་ལྕག་
ཚ་ཐག་ཆོད་རེ་རེ་གཞུས། འོན་ཏེ་ཐེངས་གསུམ་པར་མོས་ཁོ་གཉིས་ལ་ཁ་ཡ་མ་བྱས་པ་
རེད། དེ་རྗེས་མགྲོན་པོ་ཡོང་རིམ་བཞིན་དུ་ཕྲུ་གུ་གཉིས་ཀྱང་མཉམ་དུ་ཡོང་སྟེ། ཁུག་ཀྱོག་
ཏུ་པུས་མོ་བཙུགས་ནས་འདྲ་དཔེ་འབྲི་བ་ལྟར་ཡང་ནས་ཡང་དུ་ཨ་མའི་སྟངས་སྟབས་རེ་
རེ་བཞིན་གྱི་ལད་མོ་བྱས།
ཕྱི་དྲོའི་དུས་སུ་མཚར་སྣང་གིས་བསྐུལ་བའི་བུད་མེད་ཡོང་མཁན་ཇེ་ཉུང་དུ་ཕྱིན་པ་
དང་། དེ་ནས་གང་མགྱོགས་ཡོང་མཁན་མེད་པར་གྱུར། ལྕམ་གཱ་ར་ཝན་གྱིས་རང་ཉིད་ཀྱི་
ཁང་པར་འཛུལ་ཏེ། སྤུར་འདོན་གྱི་བྱ་བ་ཆེ་ཕྲ་ཀུན་གྲ་སྒྲིག་བྱེད་པར་བྲེལ་བཞིན་བསྡད་
ལ། འདས་པོ་གྲོགས་མེད་ཁེར་རྐྱང་དུ་ཐོག་ཁར་བསྙལ་ནས་བཞག
སྒེའུ་ཁུང་ཕྱེ་ནས་བཞག་ཡོད་པས། ཚ་རླབས་ལང་ལོང་ཐལ་རྡུལ་དང་འདྲེས་ནས་
ཁང་པའི་ནང་དུ་འཁྱེར་ཡོང་། གཡོ་མེད་འགུལ་མེད་དུ་གྱུར་པའི་ཕུང་པོའི་གམ་དུ་ཡང་
ལཱ་བཞི་པོའི་མེ་ལྕེ་གཡོ་བར་བྱེད། མལ་ཆས་དང་། མིག་གཉིས་དམ་པོར་བཙུམས་པའི་
གདོང་དང་། བརྐྱངས་པའི་ལག་པ་གཉིས་བཅས་ཀྱི་སྟེང་དུ་སྦྲང་ནག་ཆུང་ཆུང་ཁ་ཤས་
ཀྱིས་ཡར་འཛེགས་མར་འབབ་དང་། ཕར་འཕུར་ཚུར་འཕུར་བྱེད་ཅིང་། སྐོར་བ་བར་མེད་
དུ་རྒྱག་པར་བྱེད། དེ་ཚོས་རྒན་མོ་དེ་ལ་མཇལ་ཞུར་ཡོང་སྟེ། དེ་ཚོ་རང་ཉིད་ཀྱི་སླེབས་ལ་
ཉེ་བའི་འཆི་དུས་ཀྱང་བསྒུག་པར་བྱེད་དོ། །
མཱ་རོད•ལུ་དབྱི་སི་དང་ཧྥི་ལེབ·ཨའོ་གྷུ་སི་ཐེ་གཉིས་སླར་ཡང་ཁྲོམ་ལམ་སྟེང་དུ་རྩེད་
མོ་རྩེ་བར་ཕྱིན།
མི་རིང་བར་གྲོགས་ཆུང་ཚོས་ཁོ་གཉིས་ཀྱི་མཐའ་ནས་བསྐོར་བ་དང་། ལྷག་པར་དུ་བུ་
མོ་དེ་ཚོ་རྫི་རྣོ་བ་ཡོད་པས། འཚོ་བའི་ཁྲོད་ཀྱི་གསང་བ་ཐམས་ཅད་རྫི་དེ་བས་མགྱོགས་པ་
འཚོས།དེ་ཚོས་མི་རྒན་བཞིན་དུ“ཁྱོད་ཀྱི་ཨ་ཕྱི་ལགས་གྲོངས་སོང་ངམ”ཞེས་དྲིས།“གྲོངས་
132

མགུལ་རྒྱན།
སོང་། མདང་ནུབ་གྲོངས་སོང་།” “མི་གྲོངས་ན་ཇི་འདྲ་ཞིག་འདུག་གམ།” མཱ་རོད-ལུ་དབྱི་
སིས་ཡང་ལཱ་དང་། སྦྱར་སེར་གྱི་ཡལ་ག་དང་། འདས་པོའི་ངོ་གདོང་ཇི་འདྲ་ཡོད་པ་ལ་སོགས་
འགྲེལ་བཤད་བྱས་པས། ཕྲུ་གུ་ཚོའི་མཚར་སྣང་ཆེས་ཆེར་འཕེལ་ཞིང་། ཁོ་ཚོས་ཐོག་ཁར་
བལྟ་བར་འགྲོ་རྒྱུའི་རེ་བ་བཏོན།
མཱ་རོད·ལུ་དབྱི་སིས་ལམ་སེང་ཡུལ་སྐོར་ཚོགས་པ་དང་པོ་དེ་སྒྲིག་འཛུགས་བྱས་པ་
དེའི་ནང་དུ་བུ་མོ་ལྔ་དང་བུ་གཉིས་ཡོད་པ་དེ་ཀུན་ལོ་རྒན་ཤོས་དང་བློ་ཁོག་ཀྱང་ཆེ་ཤོས་
ཚོ་རེད། གཞན་གྱིས་ཧ་མ་གོ་བ་བྱ་ཆེད་དུ། མོས་ཁོ་ཚོ་ལྷམ་འབུད་དུ་བཅུག་པ་རེད། དེ་
ཚོས་སྟེང་ཁང་ནང་འཇབ་འཛུལ་བྱས་རྗེས། ཙི་ཕྲུག་གི་དཔུང་ཆེན་ཞིག་དང་འདྲ་བར་
ཐོག་ཁར་བདེ་ལྕག་འཁྱུག་པོས་མཆོང་རྒྱུག་བྱས།
ཁང་པའི་ནང་དུ་སླེབས་རྗེས། བུ་མོ་ཆུང་ཆུང་དེས་ལམ་སེང་མོ་རང་གི་ཨ་མའི་ལད་
ཟློས་བྱས་ཏེ། ཡིན་མདོག་ཁ་པོའི་སྒོ་ནས་ཆོ་ག་བསྒྲུབས། མོས་གཟབ་ནན་ཆེ་མདོག་གི་སྒོ་
ནས་གྲོགས་ཆུང་ཚོ་འཁྲིད་དེ་པུས་མོ་འཛུགས་པ་དང་། རྒྱ་གྲམ་གྱི་ཕྱག་རྒྱ་བྱེད་པ་དང་། མཆུ་
ཏོ་ནུར་འགུལ་བཅས་བྱས་པ་དང་། དེ་ནས་ཡར་ལངས་ཏེ་ཉལ་ཁྲིའི་སྟེང་དུ་ཆུ་གཏོར་
རྗེས། ཕྲུ་གུ་ཚོ་མཉམ་དུ་རུབ་ནས། འཇིགས་སྣང་དང་མཚར་སྣང་དང་། སྤྲོ་ངར་བཅས་ཀྱི་
བསམ་པ་ཅིག་ཅར་དུ་འཆང་བཞིན་དུ་ཉལ་ཁྲི་དང་ཉེ་བར་བཅར་ཏེ་མི་ཤི་བའི་ངོ་གདོང་
དང་ལག་པར་བལྟས། དེ་དུས་མཱ་རོད•ལུ་དབྱི་སིས་གློ་བུར་དུ་ལག་རས་ཆུང་ཆུང་གིས་
མིག་བཀབ་ནས་ངུ་ཁུལ་བྱས། འོན་ཏེ་ཕྱི་ན་ད་དུང་ཕྲུ་གུ་དེ་ཚོས་བསྒུགས་ནས་བསྡད་ཡོད་
པ་དྲན་མ་ཉིད་དུ་མོས་སྐྱོ་སྣང་ཡང་བརྗེད་དེ། རྒྱུགས་མ་འདུར་གྱིས་ཕྲུ་གུ་དེ་རྣམས་ཕྱིར་
འཁྲིད་རྗེས་ཚོ་གཞན་ཞིག་ཡར་འཁྲིད་ཅིང་། དེ་ལྟར་བསྟུད་མར་ཚོ་མང་པོ་ཞིག་འཁྲིད།
ཡུལ་དེ་གའི་ཕྲུ་གུ་དང་། ཐ་ན་གྱོན་གོས་ཧྲལ་ཧྲུལ་གྱོན་པའི་སྤྲང་ཕྲུག་གིས་གནས་ཚུལ་གོ་
ཐོས་བྱུང་བ་དང་རྩེད་འཇོ་ཁྱད་མཚར་པོ་དེ་ལ་ཞུགས་པར་ཡོང་བ་མ་ཟད། མོས་ཐེངས་ངོ་
133

འཛམ་གླིང་རྩོམ་རིག་གྲགས་ཅན་བོད་འགྱུར་དཔེ་ཚོགས།
རེ་བཞིན་ཚང་མར་སྐྱེས་མའི་མ་ཡིན་ཡིན་མདོག་གི་སྟངས་སྟབས་དེ་ཚོ་བསྐྱར་ཟློས་ཇི་མ་
ཇི་བཞིན་བྱས།
ཡུན་རིང་སོང་རྗེས་མོ་ཡང་དཀའ་ཞིང་། ཕྲུ་གུ་ཚོ་ཡང་རོལ་རྩེད་གཞན་དག་གིས་
ཡིད་དྲངས་ནས་གཞན་དུ་ཕྱིན། ཨ་ཕྱི་རྒན་མོ་སླར་ཡང་གྲོགས་མེད་ཁེར་རྐྱང་དུ་དེ་གར་
བཞག་ནས་མིས་ཡོངས་སུ་བརྗེད།
ཁང་པའི་ནང་དུ་གྲིབ་ནག་གིས་ཁེངས་ཤིང་། ཡང་ལཱ་ཡི་འོད་ཟེར་གཡོ་བ་དེས་རྒན
མོའི་ངོ་གདོང་སྐམ་ཞིང་རིད་ལ་གཉེར་མས་གང་བའི་སྟེང་དུ་འོད་དང་གྲིབ་གཟུགས་ཀྱི་བྲོ
གར་འཁྲབ་པར་བྱེད།
ཧ་ལམ་ཆུ་ཚོད་བརྒྱད་པ་ཙམ་ལ། གཱ་ར་ཝན་སྟེང་ཁང་དུ་འཛེགས་ནས་སྒེའུ་ཁུང་
བརྒྱབ་པ་དང་ཡང་ལཱ་བརྗེས། ཁོ་ད་ལྟ་འཛུལ་ཡོང་དུས་སེམས་པ་ཞི་བར་གྱུར་ཡོད་དེ།
ཁོས་ཕུང་པོ་དེར་བལྟ་རྒྱུར་གོམས་ཟིན་ནས། དེ་ཉིད་དེ་རུ་ཟླ་ཤས་བཞག་པ་ལྟར་སྣང་ཞིང་།
ཁོས་ཐ་ན་ད་དུང་དེ་ཉིད་རུལ་བའི་གཡའ་ཙམ་ཡང་མེད་པར་དོ་སྣང་བྱུང་བ་རེད། དགོང་
ཟས་ཟ་དུས་ཁོས་དེ་དོན་ཆུང་མར་བཤད། “མ་རེད་པས་ལགས། ཁོང་ནི་ཤིང་ཆས་བཟོས་
པ་དང་འདྲ་བར། མ་མཐར་ཡང་ལོ་གཅིག་གནས་ཐུབ” ཅེས་མོས་ལན་བཏབ།
ཁོ་ཚོས་སྐད་ཆ་ཚིག་གཅིག་ཀྱང་མི་བཤད་པར་ཐང་འཐུང་བ་དང་། ཕྲུ་གུ་གཉིས་ལ་
ཉིན་གང་བདག་སྤྲོད་བྱེད་མཁན་མེད་སྟབས། ད་ཆ་དུབ་ནས་ཁྲིའུའི་ནང་དུ་གཉིད་ལྕོག་
རྒྱག་པ་དང་། མི་གཞན་ཚང་མ་ཁ་རོག་ལ་བསྡད།
བཞུ་འོད་གློ་བུར་ནག་ཏུ་ཕྱིན།
ལྕམ་གཱ་ར་ཝན་གྱིས་སྡོང་རས་སྒྲིམ་ཙམ་བྱས་ཀྱང་། སྣུམ་བཞུས་སྒྲ་སྟོང་ལྷང་ལྷང་
ཞིག་གྲག་ནས། ཀུ་རུ་ཀུ་རུའི་སྒྲ་རིང་པོ་ཡུད་ཙམ་གྲག་རྗེས་ཤི་བར་གྱུར། ཁོ་ཚོས་ཏག་ཏག
བཞུ་སྣུམ་ཉོ་རྒྱུ་བརྗེད་པ་རེད། ད་ལྟ་ཙག་ཙིག་ཚོང་ཁང་ལ་ཕྱིན་ན་ནི་ཟས་ཐེབས་གཅོག་
134

མགུལ་རྒྱན།
ངེས་རེད། ཁོ་ཚོས་ཡང་ལཱ་བཙལ་བས། ཐོག་ཁའི་ཉལ་ཁྲིའི་ཆ་སྒམ་གྱི་སྟེང་དུ་སྤར་བ་དེ་
ཚོ་ལས་མེད་པ་རེད།
ལྕམ་གཱ་ར་ཝན་ནི་སྐབས་བསྟུན་ཐག་གཅོད་བྱེད་རྒྱུར་རྒོད་ཅིང་། མོས་ལམ་སེང་མཱ་
རོད·ལུ་དབྱི་སི་ཐོག་ཁ་ནས་ཡང་ལཱ་གཉིས་ལེན་པར་བཏང་བ་དང་། དེ་འཕྲོས་རྣམས་ཀྱིས་
མུན་ནག་གི་ཁྲོད་དུ་བསྒུགས་ནས་བསྡད།
ཁོ་ཚོས་བུ་མོ་ཆུང་ཆུང་ཐོག་ཁར་འཛེགས་པའི་གོམ་སྒྲ་གསལ་པོར་ཐོས་པ་དང་།
དེ་ནས་སྐར་ཆ་ཁ་ཤས་ཁ་ཁུ་སིམ་པོར་གྱུར། གློ་བུར་དུ་བུ་མོ་དེས་དངངས་འཚབ་ངང་
མར་བབས་ཡོང་། མོས་སྒོ་ཕྱེ་སྟེ་ངོ་གདོང་ཡོངས་འཇིགས་དངངས་ཀྱིས་ཁེངས་ཤིང་།
ཉི་མ་གོང་མར་བཀྲ་མ་ཤིས་པའི་གནས་ཚུལ་དེ་བཤད་དུས་ལས་ཀྱང་དངངས་སྐྲག་ཆེ་བ་
བྱེད། མོས་དབུགས་འཚང་བཞིན་དུ། “ཨ་ཙི། པ་ལགས། ཨ་ཕྱི་ལགས་ཀྱིས་ན་བཟའ་གྱོན་
བཞིན་འདུག" ཅེས་བཤད།
གཱ་ར་ཝན་གྱིས་ཧར་ལངས་བརྒྱབ་ནས་འགྱེལ་བའི་རྐུབ་སྟེགས་གྱང་གི་མཚམས་
བར་དུ་སྒྲིལ། ཁོས་ངག་དབ་དིབ་ངང་། “ག་རེ། ཁྱོད་ཀྱིས་ག་རེ་བཤད་པ” ཞེས་དྲིས།
དངངས་སྐྲག་གིས་སྐད་ཆ་ཡང་གསལ་པོ་བཤད་མི་ཐུབ་པའི་མཱ་རོད•ལུ་དབྱི་སིས།
“ཨ-...- ཨ...… ཨ་ཕྱི་ལགས་ཀྱིས་ན་བཟའ་གྱོན་གྱིན་འདུག་ལགས། ཁོང་མར་ཕེབས་
རྩིས་གནང་གིས” ཞེས་བསྐྱར་ཟློས་བྱས།
སྐུ་ཞབས་གཱ་ར་ཝན་གྱིས་སྐས་འཛེགས་ཀྱི་ཕྱོགས་སུ་སྨྱོ་བ་བཞིན་དུ་རྒྱུགས་པ་དང་།
སྐྲག་ནས་ངོ་མདོག་ཤོར་བའི་ཆུང་མས་དེའི་རྗེས་སུ་དམ་པོར་འབྲངས། འོན་ཏེ་གསུམ་ཐོག་
གི་སྒོ་ཁར་སླེབས་དུས་ཁོས་གོམ་མཚམས་བཞག་པ་རེད། དེ་ཡང་ཁོ་སྐྲག་ཐག་ཆོད་ནས་
འཛུལ་མ་ཕོད། ཁོས་གནས་ཚུལ་ཇི་འདྲ་ཞིག་མཐོང་སྲིད་དམ། དེ་ལས་ནི་ལྕམ་གཱ་ར་ཝན་
བློ་ཤེད་ཐང་བ་ཡོད་པ་དེས་སྒོའི་ལག་འཇུ་སྒྲིམ་ཙམ་བྱས་ཏེ་འཛུལ་ནས་ཕྱིན།
135

འཛམ་གླིང་རྩོམ་རིག་གྲགས་ཅན་བོད་འགྱུར་དཔེ་ཚོགས།
ཁང་པའི་ནང་དུ་མུན་པ་ཇེ་ནག་ཏུ་ཕྱིན་པ་དང་འདྲ་བའི་དབུས་སུ་མིའི་གྲིབ་གཟུགས་
རིང་ལ་རིད་པ་ཞིག་གིས་འགུལ་སྐྱོད་བྱེད་པ་དེ་ནི་རྒན་མོ་ཡིན་པ་དེ་ལངས་ཟིན། གཉིད་
ཀྱིས་འཐིབས་པ་ལས་སད་དེ་རིག་པ་ད་དུང་ཡོངས་སུ་སོས་མེད་པར། ལུས་པོ་ཟུར་ལ་
གཅུས་ཏེ་དཔུང་ལག་གཅིག་གིས་འདེགས་བཞིན་དུ་གདུང་ཁྲིའི་ཟུར་དུ་སྤར་བའི་ཡང་ལཱ་
གསུམ་དཀྲོངས་པ་དང་། ལུས་ཟུངས་ཅུང་ཟད་སོས་རྗེས། དེས་ཉལ་ཁྲི་ལས་བབས་ཏེ་གྱོན་
གོས་བཙལ། ཆ་སྒམ་སྒོ་ལྔ་མ་གར་སོང་ཆ་མེད་དུ་གྱུར་པ་མཐོང་དུས། དང་ཐོག་རྒན་མོ་
མགོ་ཅུང་རྨོངས་བདེན་ཡིན་རུང་། ག་ལེར་ལ་ཤིང་སྒམ་གྱི་ནང་ནས་རྙེད་པས། དེས་དལ་
དལ་ལྷོད་ལྷོད་ངང་ལ་གྱོན། དེ་ནས་རྒན་མོས་ཆུ་དུང་པན་བཀང་བ་དེ་བཤོས་པ་དང་། སྦྱར་
པའི་ཡལ་ག་དེ་སྔར་བཞིན་མེ་ལོང་གི་རྒྱབ་ཏུ་བཀལ་ཞིང་། ཁྲིའུ་ཚང་མ་དང་པོའི་འཇོག་
གནས་སུ་བཞག་པ་རེད། བུ་དང་བུའི་མནའ་མ་འཛུལ་ཡོང་དུས་མོས་ཤོད་ལ་འབབ་རྩིས་
བྱེད་བཞིན་ཡོད།
གཱ་ར་ཝན་གྱིས་མཆོངས་ཡོང་སྟེ། རྒན་མོའི་ལག་པ་ནས་བཟུང་ཞིང་། དམ་དུ་འཁྱུད་
དེ་འོ་སྦྱར་བ་དང་། དགའ་སྤྲོའི་མིག་ཆུ་འཁོར་ཞིང་། ཆུང་མས་ཁོའི་རྒྱབ་ཏུ་བཅོས་མའི་
ཟོལ་གྱིས། “དངོས་གནས་ཧ་ཅང་ཡག་པོ་བྱུང་། དངོས་གནས་ཧ་ཅང་ཡག་པོ་བྱུང” ཞེས་
བསྟུད་མར་བཤད།
འོན་ཏེ་རྒན་མོར་སེམས་འགུལ་མ་ཐེབས་ཤིང་། ཐ་ན་ཁོ་གཉིས་ཀྱིས་ཅི་བྱེད་པ་རྩ་བ
ནས་མགོ་མ་འཚོས་པ་ལྟར་དུ་སྣང་། མོའི་ངོ་ནི་བརྐོས་བརྙན་བཞིན་དུ་ནག་རོག་གེར་སྣང་
ལ། མིག་མདངས་གྲང་ཤུར་ཤུར་ངང་། “དགོང་ཟས་འགྲིག་གྲབས་ཡོད་དམ” ཞེས་པའི་
ཚིག་གཅིག་དྲིས། ཁོ་ནི་ཐམ་ཐོམ་ལ་གྱུར་ནས། “སྔ་ས་ནས་འགྲིག་སོང་། ཨ་མ་ལགས། ང་
ཚོས་ཁྱེད་རང་ཕེབས་རྒྱུར་བསྒུགས་ནས་བསྡད་ཡོད” ཅེས་དབ་དིབ་ངང་བཤད། ཁོས་
སྤྱིར་བཏང་མིན་པའི་ཞབས་ཏོག་ཞུས་ཏེ་རྒན་མོའི་དཔུང་ལག་ནས་སྐྱོར། ལྕམ་གཱ་ར་ཝན་
136

མགུལ་རྒྱན།
གྱིས་ཡང་ལཱ་བཏེགས་ཏེ་མཚན་གུང་དུ་རྡོ་ཀ་མ་རུ་པའི་སྒྲོམ་སྟེགས་འདེགས་མཁན་ཁྱོ་
བོར་ལམ་བཞུ་བསྟན་པ་དེ་བཞིན་དུ་སྐས་རིམ་རེ་རེ་བྱས་ཏེ་ཕྱིར་བགྲོད་བྱེད་ཀྱིན་མདུན་
ནས་ལམ་སྣེ་འཁྲིད།
ཉིས་ཐོག་ཏུ་སླེབས་དུས། མོ་དང་ཡར་འཛེགས་ཡོང་མཁན་གཉིས་རྡུང་ཁ་ཐེབས་
གྲབས་བྱས། ད་བྱེད་དུས་ཤཱ་རེན་ཏོན་དུ་སྡོད་མཁན་གཉེན་ཚན་སླེབས་ནས། ལྕམ་བྷོ་རོག་
སིས་མདུན་ནས་འགྲོ་བ་དང་།དེའི་རྗེས་སུ་མོའི་ཁྱོ་བོ་ཡོང་བགྱི་ཡོད་པ་རེད།
བུད་མེད་དེ་གཟུགས་རིང་ལ་རྒྱགས་ཤིང་། ཆུ་བསགས་པའི་གྲོད་ཁོག་ཆེན་པོས་ལུས་
སྟོད་ལྟག་པ་དགྱེ་དགྱེར་བྱས། མོས་ཚུལ་དེ་མཐོང་ཚེ་སྐྲག་ནས་ཁ་གདངས་མིག་བགྲད་
ངང་ཁ་ཕྱིར་སློག་ནས་འབྲོ་དགོས་བསམས། མོའི་ཁྱོ་བོ་ནི་སྤྱི་ཚོགས་རིང་ལུགས་ལ་དད་པ་
བྱེད་མཁན་ཀོ་བཟོ་བ་ཞིག་ཡིན་པ་དེ་གཟུགས་ཐུང་ཞིང་། ངོ་གདོང་ཧྲིལ་པོ་ཨ་རས་རྣ་རྩ་
བར་ཁྱབ་པ་དེ་ལ་ཧོབ་སྟེ་ལྟ་དུས་སྤྲེའུ་ལྟར་དུ་སྣང་། ཁོས་འདྲོག་མགོ་མ་ལངས་པར། “འོ་
ཙི།ག་རེ་བྱས་སོང་། ཁོང་དྲན་པ་སོས་པ་རེད་པས” ཞེས་སྐད་ཆུང་ངུས་བཤད།
ལྕམ་གཱ་ར་ཝན་གྱིས་ཁོ་གཉིས་ངོ་ཆོད་མ་ཐག་ཏུ་ཁ་གཉེར་སྣ་གཉེར་ཅི་ཐུབ་བྱས་
རྗེས། “འོ་ཙི། ག་རེ་རེད། ཁྱེད་གཉིས་རེད་འདུག་གོ །དངོས་གནས་བསམ་ཡུལ་ལས་
འདས་སོང” ཞེས་སྐད་ཆེན་པོས་བཤད།
འོན་ཏེ་ལྕམ་བྷོ་རོག་སི་མགོ་ཡུ་འཁོར་བ་བཟོས་ཏེ། སྐད་ཆ་ཚིག་དེའི་དོན་ཅི་ཡིན་
མ་རྟོགས་པར་བརྟེན། “ཁྱོད་གཉིས་ཀྱིས་ཏར་བཏང་ནས་ཤོག་ཟེར་གྱི་འདུག་གོ །ང་
གཉིས་ཀྱི་བསམ་པར་འཕྱི་དྲགས་པ་རེད་བསམས་བྱུང” ཞེས་སྐད་ཆུང་ངུས་ལན་བཏབ།
མོའི་ཁྱོ་བོས་རྒྱབ་ནས་མོ་ལ་ཤ་གཅུས་གཅིག་བརྒྱབ་པས་མོས་ཁ་རོག་ལ་བསྡད་རྗེས།
ཁོས་ཨ་ར་རིང་པོའི་འོག་ནས་གཡོ་སྒྱུའི་གད་མོ་ཞིག་བགད་དེ། “ཁྱེད་གཉིས་ཀྱིས་གདན་
ཞུ་གནང་བས་མ་བཅར་ཀ་མེད་བྱུང་། ང་གཉིས་ལམ་སེང་ཡོང་བ་ཡིན” ཞེས་གསབ་
137

འཛམ་གླིང་རྩོམ་རིག་གྲགས་ཅན་བོད་འགྱུར་དཔེ་ཚོགས།
བཅོས་བྱས་ཤིང་། ཚིག་ཟུར་ལས་ཁྱིམ་ཚང་གཉིས་བར་རྒྱུན་རིང་སྡང་སེམས་འཆང་རེས་
བྱེད་པར་རྒྱག་གཏམ་བཤད། དེ་དུས་རྒན་མོ་སྐས་འཛེགས་ཀྱི་སྐས་རིམ་དམའ་ཤོས་སུ་
སླེབས་པ་དང་། ཁོས་ལམ་སེང་བསུ་བར་ཕྱིན་ཏེ་ངོ་ཡོངས་སུ་ཁེབས་པའི་ཨ་རས་རྒན་མོའི་
འགྲམ་པ་གཉིས་ལ་སྦྱར་ཙམ་བྱས་ཤིང་། རྒན་མོས་མ་ཐོས་དོགས་ཀྱིས་དེའི་རྣ་བར་གཏད་
དེ། “ཨ་མ་ལགས་ཁྱེད་རང་བདེ་པོ་ཡིན་ནམ། ད་དུང་ཐང་པོ་དེ་འདྲ་ཡོད་པ་འདྲ” ཞེས་
སྐད་ཆེན་པོ་བརྒྱབ།
ལྕམ་བྷོ་རོག་སི་གྲོངས་ཟིན་པའི་མི་ད་དུང་གྲུང་རིལ་རིལ་བྱས་ནས་འཚོ་བཞིན་པ་
མཐོང་དུས། ད་དུང་སྐྲག་སྣང་མ་འཇགས་ཤིང་། ཐ་ན་འཐམས་འཁྱུད་དང་འོ་སྦྱོར་བར་
ཡང་འགྲོ་མི་ཕོད། མོའི་གྲོད་ཁོག་ཆེན་པོས་སྐས་འཛེགས་ཧྲིལ་པོ་བཀག་ནས་གཞན་དག་
འགྲོ་ས་ཡང་མེད་པར་གྱུར།
རྒན་མོའི་ཡིད་ལ་ཡ་མཚན་སྐྱེས་ནས་དོགས་པ་ཟ་ན་ཡང་། སྔར་བཞིན་ཁ་མ་གྲག་
པར་མཐའ་འཁོར་གྱི་མི་ཚོར་ལྟ་བར་བྱེད། མོའི་མིག་ཆུང་ཆུང་ཐལ་མདོག་ཟུང་གིས་
ཕྱོགས་བཞིར་རྩད་ཞིབ་བྱེད་ཅིང་། རྣོ་ལ་སྒམ་བརླིང་ལྡན་པ་དེ་གཉིས་ཀྱིས་ཡུད་ཙམ་འདི་
ལ་ཅེར་ནས་ལྟ་བ་དང་། ཡུད་ཙམ་ཕ་གིར་ཅེར་ནས་ལྟ་ཞིང་། མིག་མདངས་ལས་དོགས་པ་
ཆེན་པོ་ཟ་བ་མངོན་གསལ་དོད་པོས་ན། ཕྲུ་གུ་ཚོ་ཤིན་ཏུ་ནས་སྡོད་བཟོད་མི་བདེ་བར་གྱུར།
གཱ་ར་ཝན་གྱིས་བར་འདུམ་ཞིག་ཡོང་རེ་བཅངས་ནས། “ཨ་ཕྱི་ལགས་ད་གིན་བདེ་
པོ་རང་བྱུང་མ་སོང་། ཡིན་ན་ཡང་ད་ཆ་རྦད་དེ་སངས་དྲག་ཕྱིན་པ་རེད། རེད་མ་རེད་ཨ་མ་
ལགས” ཞེས་བཤད།
རྒན་མོས་མུ་མཐུད་དེ་མདུན་ལ་འགྲོ་གིན་དུ “ཧོབ་སྟེ་དྲན་པ་འཐོར་འདུག ཡིན་ན་
ཡང་ཁྱོད་ཚོས་བཤད་པ་དང་བྱས་པ་ཚང་མ་ངས་གོ་བྱུང” ཞེས་ལན་བཏབ། མོའི་སྐད་སྒྲ་
དེ་ལྟར་ཆུང་བ་དེ་ནི་ས་ཐག་རིང་པོ་ཞིག་ནས་གྲག་ཡོང་བ་དང་འདྲ།
138

མགུལ་རྒྱན།
སྐད་ཆ་དེའི་རྗེས་སུ་ཅི་བྱ་གཏོལ་མེད་དུ་ཁ་རོག་ལ་ཡུད་ཙམ་ལུས་པ་དང་། ཚང་མ་
གསོལ་ཚིགས་ཁང་དུ་འཛུལ་ཞིང་། སྐར་མ་ཁ་ཤས་ཀྱི་ནང་ལ་དགོང་ཟས་ལན་གཅིག་གྲ་
སྒྲིག་བྱས་ཟིན།
སྐུ་ཞབས་བྷོ་རོག་སི་གཅིག་པུས་ཚ་གི་ཚི་གི་མི་བྱེད་ཅིང་། ཁོའི་གདོང་སྤྲ་དང་འདྲ་བ་
འཇིགས་སུ་རུང་བ་དེ་ལས་རྣམ་འགྱུར་འདྲ་མི་འདྲ་ལུང་པ་གང་བསྟན་པ་དང་། ཁོས་བྱུང་
རྒྱལ་དུ་གཏམ་གོ་རྒྱུ་ཡོད་པ་རང་བཤད་ནས་ཚང་མ་ངུ་མ་ཤོར་དགོད་མ་ཤོར་བ་བཟོས།
དེས་ཀྱང་མི་འདའ་བར། སྒོ་མཆོར་གྱི་ས་དེ་ནས་ད་དུང་སྒོ་དྲིལ་དཀྲོགས་སྒྲ་བར་
མེད་གྲག་ཡོང་ནས། བཟི་ཡོམ་འཁྱིར་བའི་རོ་སཱ་ལིས་གཱ་ར་ཝན་འཚོལ་བར་ཡང་ནས་
ཡང་དུ་ཡོང་བ་དང་། ཁོས་ནི་ལམ་སེང་ཅོག་རས་བསྐྱུར་ནས་ཕྱི་ལ་རང་ཕྱིན། ཁོའི་གཅུང་
མོའི་ཟླ་བོས་ཐ་ན་ཁོ་ལ། དེ་རིང་ཁོའི་མགྲོན་མཇལ་ཉིན་མོ་རེད་དམ་ཞེས་ཀྱང་དྲིས།
ཁོས་ངག་དབ་དིབ་ངང་། “མ་རེད་མ་རེད། དོན་ཆུང་ཙག་ཙིག་འདྲ་རང་རེད། ཅི་མི་
སྐྱོན” ཞེས་བཤད།
རྗེས་སུ་ཤོག་ཆག་གཅིག་སྐྱེལ་མཁན་བྱུང་བ་དང་། གཱ་ར་ཝན་གྱིས་རྨོངས་ཚོད་ཚོད་
ངང་ཁ་ཕྱེས་ནས་ལྟ་དུས། དེ་ནི་མཐའ་ཤན་ནག་པོ་པར་འདེབས་བྱས་པའི་འདས་ཡིག་རེད།
ཁོའི་གདོང་དམར་རྐྱང་ཆགས་ནས་མགྱོགས་པོ་ཡར་བསྒྲིལ་ཏེ་ཁན་སྦྱར་གྱི་ཁུག་མའི་ནང་
དུ་བཅུག
ཁོའི་ཨ་མས་མ་མཐོང་བ་རེད། རྒན་མོས་ནི་རྩིག་ཐབ་སྒྲོམ་སྟེགས་ཀྱི་སྟེང་དུ་
བསྒྲིགས་པའི་དེའི་ཆུ་ཚོད་འཁོར་ལོ་ཞབས་ར་ཅན་ལ་ཅེ་རེར་ལྟ་བཞིན་ཡོད་ཅིང་། རག་
རྩི་བྱུག་པའི་མདའ་སྣེ་རིལ་མོས་ད་དུང་བར་མེད་དུ་སྒུལ་བཞིན་ཡོད། ཁུ་སིམ་གྲང་ཤུར་
ཤུར་གྱི་ཁྲོད་དུ་མི་རྣམས་ཁ་སྐྱེངས་ནས་དེ་བས་ཅི་བྱ་གཏོལ་མེད་དུ་གྱུར།
རྒན་མོས་མོ་མ་ལྟ་བུའི་གཉེར་མས་ཁེངས་པའི་གདོང་ཕྱིར་སློག་ཅིང་། མིག་ནང་
139

འཛམ་གླིང་རྩོམ་རིག་གྲགས་ཅན་བོད་འགྱུར་དཔེ་ཚོགས།
གཡོ་སྒྱུའི་མདངས་ཤིག་མངོན་བཞིན་དུ། “རེས་གཟའ་ཟླ་བར་ཁྱོད་ཀྱིས་བུ་མོ་ཆུང་ཆུང
འཁྲིད་ནས་ཤོག་ཅིག་དང་། ངས་མོ་ལ་བལྟ་སྙིང་བྲོ་གིས” ཞེས་བུ་མོར་བཤད། ལྕམ་བྷོ་
རོག་སིས་དེ་འཕྲལ་དགའ་བའི་རྣམ་འགྱུར་སྟོན་བཞིན་དུ། “ལགས་སོ་ཨ་མ་ལགས”
ཞེས་སུ་སྐད་ཆེན་པོས་བཤད། ལྕམ་གཱ་ར་ཝན་གྱི་གདོང་མདོག་སྐྱ་བོར་གྱུར་ནས་རླུང་
གིས་རིལ་གྲབས་བྱས།
དེ་དུས་སྐྱེས་པ་གཉིས་ནི་གཏམ་གླེང་གིས་འཁོལ་ཞིང་། དོན་ཆུང་ཙག་ཙིག་གི་དོན་
དུ་ཁོ་གཉིས་ཀྱིས་ཆབ་སྲིད་རྩོད་གླེང་ཐེངས་གཅིག་བྱས། བྷོ་རོག་སིས་གསར་བརྗེའི་གུང་
ཁྲན་རིང་ལུགས་ཀྱི་གཞུང་ལུགས་སྣ་ཚོགས་པར་བསྲུང་བརྩི་ཞུ་ཞིང་། ཁོ་ངར་ལངས་ནས་
རྐང་འཁྲབ་ལག་འཁྲབ་བྱེད་ལ་མིག་གཉིས་ནས་ངོ་གདོང་སྤུ་སོབ་སོབ་ཀྱི་སྟེང་དུ་འོད་
འཚེར་བཞིན། “སྐུ་ཞབས་ལགས། རྒྱུ་ནོར་ནི་ངལ་རྩོལ་པར་འཕྲོག་བཅོམ་བྱས་པ་ཞིག་
ཡིན་པ་དང་། ས་ཞིང་ནི་མང་ཚོགས་ལ་དབང་དགོས་ངེས་རེད། ཤུལ་འཛིན་བྱེད་དབང་
ནི་ངན་རུལ་དུ་གྱུར་པ་ཞིག་དང་ཞབས་འདྲེན་ཞིག་རེད” ཅེས་སྐད་ཅོར་བརྒྱབ། འོན་
ཏེ་ཁོས་བཤད་མཚམས་འདིར་སླེབས་དུས་གླེན་གཏམ་ཁ་ནས་ཤོར་བ་ལྟར་ཁ་སྐྱེངས་པོ་
ཕྲན་བུ་བྱུང་ནས། གློ་བུར་དུ་ཁ་རོག་ལ་བསྡད། ཡུད་ཙམ་སོང་རྗེས། ཁོས་གཞི་ནས་བཤད་
སྟངས་ཅུང་འཇམ་པའི་ཐོག་ནས། “ཡིན་ན་ཡང་ད་ལྟ་དོན་དེ་ཚོའི་ཐད་ལ་རྩོད་གླེང་བྱེད་
པའི་དུས་མ་རེད” ཅེས་བཤད།
སྒོ་ཕྱེ་བ་དང་སྨན་པ་ཤེ་ཎད་འཛུལ་ཡོང་། དང་ཐོག་ཁོ་ཧང་སངས་ཐག་ཆོད་མོད།
སྐད་ཅིག་ཡུན་ལ་སྣང་བ་མེད་པ་ལྟར་དུ་མངོན། ཁོས་རྒན་མོའི་གམ་དུ་ཕྱིན་ནས། “ཧ་ཧ།
རྨོ་བོ་ལགས། དེ་རིང་ཞལ་མདངས་ཧ་ཅང་ཡག་པོ་འདུག འོ། ངས་སྔ་ས་ནས་སྔོན་དཔག་
ཐུབ་བྱུང་། ཏག་ཏག་དེ་འདྲ་རང་བྱུང་བཞག ང་ད་ལྟ་ཡར་ཡོང་དུས་རྨོ་བོ་ལགས་དྲན་པ་
སོས་ཡོད་ངེས་རེད་ཅེས་ཆིག་ལབ་རྒྱག་གིན་དུ་ཡོང་བ་ཡིན” ཞེས་བཤད། ཁོས་རྒན་མོའི་
140

མགུལ་རྒྱན།
སྒལ་པར་ཐུག་ཐུག་གཞུས་ནས། “ཁོང་ནི་ཐང་བ་ལ་དངོས་གནས་ཟམ་པ་གསར་པ]ནང་
བཞིན་རེད་འདུག ཁྱེད་རང་ཚོས་གཟིགས་ཤིག་དང་། ང་རང་ཚོ་ཚང་མའི་བང་སོ་འབྲུ་
མཁན་བགྲེས་སོང་ཁོང་གིས་གནང་བགྱི་རེད” ཅེས་བཤད།
ཁོས་མར་བསྡད་ནས་ཁོ་རང་ལ་སྤྲད་པའི་ཁའོ་ཧྥེ་བླངས་ཏེ། གང་མགྱོགས་སྐྱེས་པ་
གཉིས་ཀྱི་རྩོད་གླེང་ནང་དུ་ཞུགས། ཁོ་སོ་སོར་ཡང་སྤྱི་ཁང” གི་དོན་དེའི་ཐད་ལ་ཐག་ཞོར་
འབྲེང་འདྲུད་ཡོང་མྱོང་བས་ན། ཁོས་བྷོ་རོག་སི་བསམ་འཆར་ལ་མོས་མཐུན་བྱེད་པ་རེད།
རྒན་མོས་དཀའ་ལས་ཁག་ནས་ཐོག་ཁར་འགྲོ་བ་ཡིན་ཟེར། གཱ་ར་ཝན་གྱིས་ལམ་སེང་
ཚུར་ཡོང་མོད། མོས་ཁོ་ལ་ཅེར་ནས་ལྟ་བཞིན་དུ། “ཁྱོད་ཀྱིས་ལམ་སེང་ངའི་ཆ་སྒམ་སྒོ་ལྔ་
མ་དང་ཆུ་ཚོད་འཁོར་ལོ་ཞབས་ར་ཅན་ཡར་དབོར་ཤོག་ཅིག” ཅེས་བཤད། ཁོས “ལགས་
སོ། །ཨ་མ་ལགས” ཞེས་བཤད་མ་ཚར་གོང་ནས་རྒན་མོས་བུ་མོའི་དཔུང་ལག་ལ་ཁེན་
བཞིན་དུ་ཐོན་ནས་ཕྱིན།
གཱ་ར་ཝན་ཁྱོ་ཤུག་གཉིས་ནི་ལྐུགས་པས་ལྷ་མཐོང་བ་བཞིན་དུ་ལན་རྒྱག་རྒྱུ་མེད་པར།
ཆག་སྒོ་མགོ་ཐོག་ཏུ་བབས་པ་ལྟར་ཡིད་ཐང་ཆད་པར་གྱུར་ཅིང་། བྷོ་རོག་སི་ནི་འདོད་བློ་
ཚིམས་ནས་ལག་པ་འཕུར་གྱིན་དུ་ཁའོ་ཧྥེ་འཐུང་གིན་བྱེད།
ལྕམ་གཱ་ར་ཝན་རབ་ཏུ་ཁྲོས་ནས་གློ་བུར་དུ་མཆོངས་ཏེ། “ཇག་པ། ཁྲམ་པ། ཕྱོགས་
སྤྲང་ཁྱོད། ངས་དངོས་འབྲེལ་ཁྱོད་ཀྱི་གདོང་ལ་ཐུ་ལུད་གཏོར་བསམ་གྱིས། ངས” ཞེས་
སྐད་ཅོར་བརྒྱབ་ཅིང་། མོས་ཚིག་གཞན་མ་དྲན་པར་སྙིང་རླུང་སྟོད་ལ་འཚངས། ཁོས་ནི་ད་
དུང་འཛུམ་དམུལ་དམུལ་ངང་ཁའོ་ཧྥེ་འཐུང་བར་བྱེད།
[1]ཟམ་པ་གསར་པ(le Pont—Neuf)ནི།ཕད་རོད་སིའི་སད་ནེ་གཙང་པོའི་སྟེང་གི་ཟམ་པ་ཞིག
[2] སྤྱི་ཁང་ནི་སྤྱི་ལོ1871ལོའི་ཕད་རོད་སིའི་སྤྱི་ཁང་གི་གསར་བརྗེར་ཟེར་ཞིང་། གསར་བརྗེ་ཕམ་
རྗེས།དེར་ཞུགས་མཁན་ལ་དྲག་གནོན་ཚ་ནན་ཕོག་པ་རེད།
141

འཛམ་གླིང་རྩོམ་རིག་གྲགས་ཅན་བོད་འགྱུར་དཔེ་ཚོགས།
དེ་དུས་ལྕམ་བྷོ་རོག་སི་ལོག་ཡོང་བ་དང་། ལྕམ་གཱ་ར་ཝན་གྱིས་སླར་ཡང་ཁྱོ་གའི་
སྲིང་མོའི་ཕྱོགས་སུ་མཆོངས། དེ་གཉིས་ལས་གཅིག་ནི་རྒྱགས་པ་སྟོབས་ཆེན་ཞིག་ཡིན་
པ་དེས་མི་རྣམས་མཐོང་བ་ཙམ་གྱིས་སྐྲག་པར་བྱེད་པའི་གྲོད་ཁོག་ཆེན་པོ་ལྡིར་བ་དང་།
གཅིག་ཤོས་ནི་སྐམ་ཞིང་རིད་ལ་བརྒྱལ་གཟེར་ལངས་འདྲའི་སྟངས་སྟབས་བྱེད་ཅིང་།
གཉིས་ཀའི་སྐད་གདངས་ཀྱང་འགྱུར་ལ་ལག་པ་བར་མེད་དུ་འདར་ཞིང་། ཕན་ཚུན་ཁ་
རྡུང་གཏོང་རེས་བྱས།
ཤེ་ཎད་དང་བྷོ་རོག་སིས་བར་འདུམ་བྱས། བྷོ་རོག་སིས་ཁོའི་ཆུང་མའི་དཔུང་ལག་
ནས་བཟུང་སྟེ། མོ་སྒོ་ཕྱིར་འབུད་འདེད་གཏོང་གིན་དུ “རྒྱུགས་ཤིག བོང་རྒན་མ་ཁྱོད་
ཡིན་ན། སྐད་ཅོར་མ་རྒྱག" ཅེས་གཤེ་གིན་བྱེད།
ཁོ་གཉིས་ཁྲོམ་ལམ་ལ་སླེབས་ནས་འགྲོ་གིན་ལ་ད་དུང་འཁྲུག་རྩོད་བར་མེད་བྱེད་
པའི་སྒྲ་ཐོས་ཐུབ།
དེ་ནས་སྐུ་ཞབས་ཤེ་ཎད་ཀྱང་ཞལ་གྱེས་ཞུས།
གཱ་ར་ཝན་ཁྱོ་ཤུག་གཉིས་པོ་ལྷག་ནས་གཅིག་གིས་གཅིག་ལ་ལྟ་བར་བྱེད།
སྐྱེས་པ་དེས་ཁྲིའུར་བསྡད་དེ་ཡ་ཁུང་གཉིས་ནས་རྔུལ་ཆུ་བཞུར་བཞིན་པར། “ངས་
ཁོའོ་ཀྲང་ལ་ཇི་ལྟར་ཞུ་དགོས་རེད” ཅེས་སྐད་ཆུང་ངུས་སྨྲ་བར་བྱེད།
142

མགུལ་རྒྱན།
[1]
གླ་མཁན་མ་ཞིག་གི་སྒྲུང་།
1
གནམ་གཤིས་ཤིན་ཏུ་ལེགས་ཤིང་། གཞིས་ཀའི་མི་ཚང་མས་གུང་ཟས་ནམ་རྒྱུན་ལས་
མགྱོགས་པ་ཟོས་ཏེ་ཞིང་ཁའི་ནང་ཕྱིན་ཟིན།
གླ་མཁན་མ་རོ་སེ་གཅིག་པུར་ཁད་ཡངས་པའི་གསོལ་ཐབ་ནང་ལྷགས། ཆུ་ཚ་པོས་
བཀང་བའི་ཁོག་མའི་འོག་གི་མེ་རིམ་པས་ཡལ་བཞིན་ཡོད། མོས་སྐབས་སྐབས་ལ་ཁོག་
མ་ནས་ཆུ་བཅུས་ཏེ་དལ་དལ་ལྷོད་ལྷོད་ངང་གསོལ་ཆས་འཁྲུད་པ་དང་། སྐབས་སྐབས་ལ་
མཚམས་བཞག་སྟེ་སྒེའུ་ཁུང་ནས་སྒྲོག་ཙེའི་སྟེང་དུ་འཕྲོས་པའི་ཉི་མདངས་གྲུ་བཞི་གཉིས་
ལ་ལྟ་ཙམ་བྱེད། སྒེའུ་ཁུང་གི་ཤེལ་སྒོའི་ཆག་གྲུམ་དང་དྲེག་ཤུལ་ཀུན་གྲུ་བཞི་དེ་གཉིས་
ལས་གསལ་གསལ་རྗེན་རྗེན་དུ་མངོན།
བྱ་མོ་བློ་ཤེད་ཐང་བ་གསུམ་གྱིས་རྐུབ་སྟེགས་ཀྱི་འོག་ཏུ་རུ་ཊི་བྲུལ་བྲུལ་འཚོལ་བར་
བྱེད། ཕྱེད་ཙམ་ཕྱེ་བའི་སྒོ་ནས་བྱ་ཚང་གི་དྲི་མ་དང་། བ་རའི་ནང་གི་སྐྱུར་བསྙལ་ཐེབས་
[1] རྩོམ་འདི་དང་ཐོག་སྤྱི་ལོ1881ལོའི་ཟླ3པའི་ཚེས26ཉིན་གྱི《ཆབ་སྲིད་དང་རྩོམ་རིག་དུས་དེབ》
(མིང་གཞན་ལ《དུས་དེབ་སྔོན་པོ》)ཅེས་པའི་ཐོག་ཏུ་སྤེལ་བ་དང་། ལོ་དེར་སྒྲུང་གཏམ་ཐུང་འབྲིང་
ཕྱོགས་བསྒྲིགས《གཟིམ་ཤག་ཐེ་ལི་ཨེར》ཞེས་པའི་ནང་དུ་བསྡུས།
143

འཛམ་གླིང་རྩོམ་རིག་གྲགས་ཅན་བོད་འགྱུར་དཔེ་ཚོགས།
པའི་ཚ་རླངས་འཐུལ་ཡོང་། ཚ་དུབ་ཆེ་བའི་ཉིན་གུང་ཁ་ཁུ་སིམ་ལ། བྱ་མོའི་སྐད་གསང་
གཡས་འཇགས་གཡོན་ལངས་བྱེད་པ་ཐོས་རྒྱུ་ཡོད།
བུ་མོས་གསོལ་ཆས་བཀྲུས་ཟིན་རྗེས། སླར་ཡང་སྒྲོག་ཙེ་ཕྱིས་པ་དང་རྩིག་ཐབ་གཙང་
ཕྱགས་བྱས། གསོལ་ཐབ་ནང་སྦུག་གི་ཐ་སྤག་འཇོག་སྒྲོམ་དེ་ཤིན་ཏུ་མཐོ་ཞིང་། ཐག་སྒྲ་
ཤིན་ཏུ་གསལ་བའི་ཅོང་དྲིལ་ཤིང་སྒྲོམ་ཅན་ཞིག་དེ་དང་ཉེ་བར་བཞག་ཡོད། མོས་དབུགས་
རིང་ཐེངས་གཅིག་རྔུབ་ཅིང་། ཅི་ཡིན་མི་ཤེས་པར་མགོ་ཡུ་འཁོར་བ་དང་མིག་ལམ་དུ་
དམར་འཐོམ་ལངས་སྣང་ཤར་ལ། ནག་པོར་གྱུར་པའི་ས་མྱག་གི་གྱང་དང་། གནམ་གཅལ་
སྟེང་གི་ནག་པོར་གྱུར་པའི་མདུང་མ། མདུང་མར་བཏགས་པའི་སྡོམ་གྱི་དྲ་བ། ཉ་ནག་
བདུགས་མ། ཙོང་རིལ་ཕྲེང་ཞལ་བཅས་ལ་ལྟ་ཙམ་བྱས་རྗེས་མར་བསྡད། བརྫིས་ནས་
མཁྲེགས་པོར་གྱུར་པའི་ས་མྱག་གི་སྟེང་དུ་ལོ་ནས་ཟླ་བ་བསྟུད་དེ་ཆུ་དང་ཐང་ལ་སོགས་པ་
གཏོར་ནས་སླར་སྐམ་པ་དེ་ལས། ཚ་དུབ་ཆེ་བའི་གནམ་གཤིས་དེའི་ནང་རུལ་དྲི་འཐུལ་
ནས་མོ་ལ་ངད་འཕོག་སྟེ་ཤིན་ཏུ་མི་བདེ་བར་གྱུར། དྲི་ངད་དེའི་ནང་དུ་འཁྲིས་ཀྱི་བསིལ་
ཁང་ནང་གི་འོ་སྤྲི་ཆགས་པའི་འོ་མའི་སྐྱུར་དྲི་ཡང་འདྲེས་ཡོད། མོས་ནམ་རྒྱུན་ལྟར་
འཚེམ་ལས་ཕྲན་བུ་བྱེད་དགོས་སྙམ་ན་ཡང་། ཤེད་ཤུགས་ཟད་ནས་བྱ་ཐབས་བྲལ་བར་
གྱུར་རྐྱེན། སྒོ་ཁར་བསིལ་བསངས་བྱེད་པར་ཕྱིན།
རབ་ཏུ་ཚ་བའི་ཉི་འོད་ཀྱི་མཉེད་འཕུར་འོག་ཏུ། དྲོད་རྒྱུན་ཞིག་མོའི་སེམས་ལ་སིམ་
འཛུལ་བྱས་སྣང་ཤར་བ་དང་། སྐྱིད་སྣང་ཞིག་གིས་མོའི་ལུས་ཡོངས་ཁེངས།
སྒོ་ཕྱིའི་བྲེས་ལུད་ཕུང་གསོག་ལས་རླངས་པ་ཆིལ་ཆིལ་བར་མེད་འཕྱུར་ནས་མེ་
ལོང་གི་ངོས་ལྟར་ཉི་འོད་ཚུར་སྣང་བྱས། བྱ་མོ་འགའ་ཡིས་བག་ཕེབས་ངང་ལུད་ཕུང་གི་
སྟེང་དུ་ཉལ་ཞིང་། ལུས་ཟུར་ལ་ཀྱོག་སྟེ་སྡེར་མོ་གཅིག་གིས་ལུད་ཕུང་གཏོར་ནས་འབུ་
སྲིན་འཚོལ་བར་བྱེད། བྱ་མོ་ཁྱུའི་ཁྲོད་ན་བྱ་ཕོ་སྙིང་རྗེ་པོ་ཞིག་གཅིག་པུར་འགྱིང་ཉམས་
144

མགུལ་རྒྱན།
ཀྱིས་ལངས་པ་དང་། ཡུན་རིང་མ་སོང་བར་དེས་བྱ་མོའི་ཁྲོད་ནས་གཅིག་བདམས་ཏེ། དེ་
ལ་སྐོར་བ་སྐོར་གྱིན་ཀོ་ཀོའི་འབོད་སྒྲ་སྒྲོག་པར་བྱེད། བྱ་མོ་དེས་ཉབ་བེ་ཉོབ་བེའི་ངང་
ཡར་ལངས་ཏེ་རྐང་པ་བསྐུམས་པ་དང་། གཤོག་པས་བྱ་ཕོ་དེ་འདེགས་བཞིན་དུ་དལ་དལ་
ལྷོད་ལྷོད་ངང་དེ་ལ་སྣེ་ལེན་བྱས། བྱ་བ་གྲུབ་རྗེས་བྱ་མོས་སྒྲོ་སྤུ་དཀྲུགས་ནས་ཐལ་རྡུལ་
བརྡབས་རྗེས་སླར་ཡང་ལུད་ཕུང་གི་སྟེང་དུ་ཉལ། དེ་དུས་བྱ་ཕོས་གླུ་སྒྲ་སྒྲོག་བཞིན་དེ་ཡི་
མཛད་འཕྲིན་ངོམས། ཉེ་འགྲམ་གྱི་སྒོ་རའི་ནང་གི་བྱ་ཕོ་ཚང་མས་ཀྱང་གཞིས་ཀ་གཅིག་
ནས་གཞིས་ཀ་གཞན་ཞིག་ལ་བརྩེ་དགའི་འགྲན་བརྡ་བརྒྱུད་གཏོང་བྱེད་པ་ལྟར་སྡེབ་
གཅིག་ཏུ་བརྡ་ལན་བྱས།
གླ་མཁན་མས་བྱ་དེ་དེ་ཚོར་ལྟ་བ་ལས་ཅི་ཡང་དྲན་མེད། དེ་ནས་མོས་མགོ་བཏེགས་
ཏེ་ཀུ་ཤུའི་ལྡུམ་རར་རྒྱང་ལྟ་བྱས། མེ་ཏོག་རབ་ཏུ་བཞད་པའི་ཀུ་ཤུའི་སྡོང་པོ་ནི་ཕྱེ་མ་བྱུག་
པའི་མགོ་བོ་ཆུང་ཆུང་མང་པོ་སྡོང་རྩེར་བཏགས་པ་དང་འདྲ་བར། སྐྱ་ལམ་ལམ་དང་འོད་
ཆེམ་ཆེམ་བྱེད་པས་མོའི་མིག་ཀྱང་འཁྲུལ་བར་གྱུར།
གློ་བུར་དུ་རྟེའུ་ཞིག་གིས་འཕག་འཚག་རྒྱག་བཞིན་དུ་མོའི་མདུན་ནས་འཕུར་བ་
ལྟར་རྒྱུགས། དེས་འགྲམ་དུ་ཤིང་བཏབ་པའི་ཡུར་བུ་ལ་བསྐོར་ནས་ཕར་ཚུར་ལན་གཉིས་
རྒྱུགས་པ་དང་། ཡང་རྒྱུགས་མཚམས་ཧོབ་སྟེ་བཞག་ནས་ཕྱིར་ལྟ་བ་ནི། དེ་ཉིད་ཁེར་མ་བློ་
བདེ་བག་ཕེབས་ཡིན་དོན་ཅི་ཡིན་མགོ་མ་འཚོས་པར་ཡ་མཚན་སྐྱེས་པ་དང་འདྲའོ། །
མོ་ཡང་རྒྱུག་འདོད་དང་འགུལ་འདོད་ཅིག་ལངས་ལ་ཡང་ནི་རྐང་བརྐྱངས་ལག་
བརྐྱངས་བྱས་ནས་ལྷོད་ཉལ་བརྒྱབ་སྟེ། དྲོ་འཇམ་མཁའ་དབུགས་ཀྱི་ཁྲོད་དུ་ངལ་གསོ་ཡག་
པོ་ཞིག་ཀྱང་རྒྱག་འདོད་ལངས། མོས་མིག་བཙུམས་ཏེ་ཐེ་ཚོམ་སོམ་ཉིའི་ངང་ལ་གོམ་པ་ཁ་
ཤས་ཕྱིན་པས། རྒོད་གཤིས་ཁོ་ནར་མངའ་བའི་འདོད་པ་ཚིམས་སྣང་དྲག་པོ་ཞིག་བྱུང་བ་
རེད། དེ་རྗེས་མོས་དལ་དལ་ལྷོད་ལྷོད་ངང་བྱ་ཚང་ནང་ནས་སྒོ་ང་བསྒྲུགས་པར་ཕྱིན་པས།
145

འཛམ་གླིང་རྩོམ་རིག་གྲགས་ཅན་བོད་འགྱུར་དཔེ་ཚོགས།
སྒོ་ང་ཁྱོན་བཅུ་གསུམ་ཡོད་པ་དེ་རྣམས་བསྒྲུགས་ཏེ་ཐབ་ཚང་དུ་འཁྱེར། མོས་སྒོ་ང་དཀར་
སྒམ་གྱི་ནང་དུ་བླུགས་པ་དང་། གསོལ་ཐབ་ནང་གི་དྲི་ངད་དེས་མོ་སླར་ཡང་མ་བདེ་བར་
བྱས་པས་ན། ཕྱིར་ཐོན་ནས་སྤང་གི་སྟེང་དུ་ཡུད་ཙམ་སྡོད་པར་ཕྱིན།
ནགས་ཚལ་གྱིས་མཐའ་ནས་བསྐོར་བའི་ཞིང་རའི་ར་སྐོར་ནི་གཉིད་ལ་ཡུར་བ་དང་
འདྲ། རྩྭ་ཧ་ཅང་རིང་པོ་སྔོ་སིལ་སིལ་ཡོད་པ་དེ་ནི་དཔྱིད་ཀའི་ལྗང་མདོག་གསར་ཞིང་སྙི་བ་
དེ་འདྲ་ཡིན་པ་དང་། ཁུར་མང་སེར་པོ་ནི་རྩྭ་རྫོབ་ཀྱི་ཁྲོད་དུ་འོད་ཆེམ་ཆེམ་འཕྲོ་བའི་བཞུ་
མར་ཆུང་ཆུང་དང་འདྲ། ཀུ་ཤུའི་སྡོང་པོའི་གྲིབ་གཟུགས་ནི་སྡོང་རྩའི་གམ་དུ་འཁུམས་
ནས་ཡོད། ཁང་པའི་གྲོ་སོག་གི་ཐོག་ལས་ཚ་རླངས་ཕྲན་བུ་འཕྱུར་བ་དེ་ནི་རྟ་ར་དང་རྩྭ་
རའི་ནང་གི་བཞའ་ཚན་གྲོ་སོག་བརྒྱུད་ནས་འཐུལ་བ་ཞིག་ཡིན་ངེས་ལ། ཁང་པའི་ཡང་
སྟེང་དུ་ལོ་མ་རལ་གྲི་རིང་པོ་དང་འདྲ་བའི་སྨྱུག་ལེབ་མེ་ཏོག་སྐྱེས་ཡོད།
གླ་མཁན་མས་འཁོར་ཁང་གི་འོག་ཏུ་ཡོང་། དེ་གར་མི་དང་དངོས་ཟོག་དབོར་བྱེད་ཀྱི་
འཁོར་རིགས་སྣ་ཚོགས་གྲལ་བསྒྲིགས་ནས་བཞག་ཡོད། ཡུར་བུའི་ནང་དུ་ཀོང་དོང་ཆེན་
པོ་ཞིག་ཡོད་པ་ལྗོན་པའི་གྲིབ་བསིལ་གྱིས་བཀབ་པ་དང་། སྤང་རྒྱན་མེ་ཏོག་ཁེངས་པར་
བཞད་ནས་བསུང་ཞིམ་གང་སར་ཁྱབ། ཡུར་བུའི་འགྲམ་ངོགས་ནས་རྒྱང་ལ་བལྟས་ན་ཞིང་
ཁ་མཐོང་ཐུབ་པ་དང་། ལོ་ཏོག་དང་ནགས་ཚལ་གྱིས་ཁེངས་པའི་ཀླུང་ཐང་ཡངས་པོར་
ལས་ཀ་བྱེད་མཁན་ཨ་ལད་པད་གོག་ལྟར་ཆུང་བ་ཁྱུ་དང་ཁྱུ་ཡོད་པ་དང་། ད་དུང་རྩེད་ཆས་
ལྟ་བུའི་རྟ་དཀར་པོས་བྱིས་པའི་འཁོར་ལོ་ལྟ་བུའི་ཐོང་གཤོལ་འདྲུད་པའི་རྗེས་ནས་མི་ཆུང་
མཐེབ་ཏོག་ཙམ་གྱིས་འདེད་བཞིན་ཡོད་པ་རེད།
མོས་འབྲུ་ཁང་ནས་གྲོ་སོག་ཆུན་པོ་གཅིག་བླངས་ཏེ། ཀོང་དོང་དེའི་ནང་འཕངས་
རྗེས་དེའི་སྟེང་དུ་བསྡད། མོ་ད་དུང་བདེ་པོ་རང་མ་བྱུང་བས། གྲོ་སོག་ཆུན་པོ་བཤིག་སྟེ་
སྙོམས་པོར་བཀྲམས། མགོ་ལག་ངར་ལ་བསྔས། རྐང་པ་གཉིས་ཤད་དེར་བརྐྱངས་ཏེ་གན་
146

མགུལ་རྒྱན།
རྐྱལ་མར་ཉལ་ནས་བསྡད།
མོས་ག་ལེར་ལ་མིག་བཙུམས་པ་དང་། ཉབ་བེ་ཉོབ་བེ་དང་། མངར་སིང་སིང་གི་
ཉམས་སྣང་གི་ཁྲོད་དུ་ཐམ་མེ་ཐོམ་མེར་གྱུར། མོ་གཉིད་ཡོངས་སུ་ཁུག་གྲབས་བྱེད་དུས།
གློ་བུར་དུ་ལག་པ་གཉིས་ཀྱིས་ནུ་མ་བཟུང་སྣང་འཆར་བས་མོས་ཧོབ་ལངས་བྱས། ད་བྱེད་
དུས་གླ་པ་ཡཱ་ཁོ་ཟེར་བ་གཟུགས་རིང་ལ་སྙོམས་པའི་ཕི་གར་དྷི་པ་ཞིག་རེད། ཡཱ་ཁོས་ཉེ་
ཆར་མོ་ལ་བརྩེ་འཕྲུལ་བཤད་བཤད་པ་བྱས། དེ་རིང་ཁོའི་ལས་ཀ་ལུག་རའི་ནང་དུ་ཡིན་
པ་དང་། མོ་བསིལ་གྲིབ་ཀྱི་འོག་ན་ཉལ་བ་མཐོང་བས། རྐང་འཇབ་ལག་འཇབ་ངང་ཡོང་
སྟེ། དབུགས་ཀྱང་བསྒོམས་ཤིང་མིག་གཉིས་ཁྲ་ཧྲིག་ཧྲིག་བྱེད་ལ། སྐྲའི་གསེབ་ཏུ་ད་དུང་རྩྭ་
སྐམ་པོ་ཁ་ཤས་ཡོད།
ཁོས་མོ་ལ་འོ་སྦྱོར་རྩིས་བྱས་ཀྱང་། མོ་ནི་ཁོ་ནང་བཞིན་ལུས་སྟོབས་ཆེ་བ་དེས་ཁོ་ལ་
འགྲམ་ལྕག་གཅིག་གཞུས། ཁོ་སྤྲ་ལག་ཚ་བས་མོ་ལ་བཟོད་གསོལ་ཞུས་པས་ན། ཁོ་གཉིས་
ཀྱིས་དཔུང་གཤིབས་སུ་བསྡད་དེ་མཛའ་བརྩེའི་ངང་ཁ་བརྡ་བྱས། ཁོ་གཉིས་ཀྱིས་གནམ་
གཤིས་ཀྱི་སྐོར་གླེང་ནས། ལོ་ཏོག་ལ་ཕན་ཐོགས་ཆེ་ཚུལ་བཤད་པ་དང་། ལོ་འབབ་ཀྱི་སྐོར་
གླེང་ནས་སང་ལོར་བསྡུ་བབ་ཡག་པོ་ཡོང་ངེས་ཡིན་པར་འདོད། ཁོ་གཉིས་ཀྱི་སྦྱིན་བདག་གི་
སྐོར་གླེང་ནས། དེ་ནི་གཞུང་དྲང་ཅན་གུས་བཀུར་འོས་པ་ཞིག་ཡིན་པར་འདོད། དེ་རྗེས་ཁྱིམ་
མཚེས་ཀྱི་སྐོར་དང་། ཕ་ཡུལ་གཅིག་པ་ཡོངས་རྫོགས་ཀྱི་སྐོར་གླེང་ཞིང་། ཁོ་གཉིས་སོ་སོའི
བྱིས་དུས་དང་། འདས་དོན་དང་། ཁ་གྱེས་ནས་ཡུན་རིང་སོང་ཞིང་གཅིག་བྱས་ན་ཡང་བསྐྱར་
མཇལ་མི་སྲིད་པའི་ཕ་མའི་སྐོར་ཡང་གླེང་། དེ་དོན་དྲན་དུས་མོའི་སེམས་ནང་བཟོད་དཀའ་
བར་གྱུར། ཁོས་ནི་སྔ་ས་ནས་ཁོག་རྩིས་བརྒྱབ་ཟིན་ཏེ། མོའི་ཕྱོགས་སུ་སྣུར་ཡོང་ནས་མོ་ལ་ཉེ་
བར་འཇར། ཁོ་འདོད་པས་མྱོས་ནས་འདར་འཁྲུག་འཁྲུག་བྱེད་ཅིང་། འདོད་ཆགས་ཀྱིས་ལུས་
ཡོངས་ལ་ཁྱབ།
147

འཛམ་གླིང་རྩོམ་རིག་གྲགས་ཅན་བོད་འགྱུར་དཔེ་ཚོགས།
66ངས་ཨ་མ་ལགས་མ་མཇལ་བར་ཡུན་རིང་པོ་ཕྱིན་སོང་། ཡུན་རིང་པོ་དེ་འདྲ་ཁ་
བྲལ་དུས་དངོས་གནས་བཟོད་ཐབས་མི་འདུག”
མོས་མིག་གཉིས་ཀྱིས་ཧོན་འཐོར་འཐོར་ངང་ལ་ཀླུང་མང་པོ་བརྒལ་ཏེ། བྱང་གི་ཕ་
རྒྱབ་ན་ལུས་པའི་ཕ་ཡུལ་གྱི་གྲོང་ཚོའི་ཕྱོགས་སུ་ཡུན་རིང་ཧུར་རེར་རྒྱང་ལྟ་བྱས།
གློ་བུར་དུ་ཁོས་སླར་ཡང་མོའི་སྐེ་ལ་འཁྱུད་དེ་འོ་སྦྱོར་རྩིས་བྱས་ན་ཡང་། མོས་ཁུ་ཚུར་
བསྒྲིལ་ཏེ་ཤུགས་ཡོད་ཚད་བཏོན་ནས་གཅིག་གཞུས་པས་ཁོའི་སྣ་ནས་ཁྲག་ཐོན། ཁོས་ཡར་
ལངས་ཏེ་མགོ་བོ་ཤིང་སྡོང་ལ་བསྙེས། དེ་དུས་མོ་ཤ་ཚ་སྐྱེས་ནས་ཁོའི་གམ་དུ་ཕྱིན་ཏེ། “ན་
ཚ་བཏང་བྱུང་ངམ” ཞེས་དྲིས།
འོན་ཏེ་ཁོས་གད་མོ་བགད། “མ་བྱུང་ལགས། ཅི་མི་སྐྱོན།” མོའི་ཁུ་ཚུར་དེ་ཏག་ཏག་
དཀྱིལ་དུ་འཁེལ་བ་རེད། ཁོས་སྐད་ཆུང་ངུས། “ཨ་ལ་ལ” ཞེས་ཤོད་བཞིན་དུ་བརྩི་འཇོག་
ཡིད་སྨོན་གྱི་མིག་མདངས་ཀྱིས་མོ་ལ་ལྟ་བར་བྱེད། དེ་ཡང་ཁོས་མོ་ལ་གུས་སེམས་སྐྱེས་པ་
དང་། རྩ་བ་ནས་མི་འདྲ་བའི་བརྩེ་དགའ་གཞན་ཞིག་སྐྱེས་པ་སྟེ། ཐང་ཆ་དོད་པོའི་བུ་མོ་
གཟུགས་རིང་དེ་ལ་བརྩེ་སེམས་ངོ་མ་སྐྱེ་མགོ་ཚུགས།
ཁྲག་ཐོན་མཚམས་ཆད་རྗེས། ཁོས་མོ་ལ་བསྐོར་ཙམ་བྱེད་པར་འགྲོ་རྒྱུའི་གྲོས་མགོ་
བཏོན། འདི་འདྲ་བྱས་ཏེ་ཡང་བསྐྱར་དཔུང་གཤིབས་སུ་བསྡད་ན། མོའི་ཁུ་ཚུར་ཤུགས་
ཆེན་དེ་ཡང་བསྐྱར་གཅིག་འཁེལ་བར་དོགས། དགོང་མོ་ལྗོན་གྲིབ་ལམ་དུ་འཆམ་འཆམ་
བྱེད་མཁན་དགའ་རོགས་དེ་ཚོ་དང་འདྲ་བར། མོས་རང་འགུལ་གྱིས་ཁོའི་དཔུང་ལག་ལ་
འཇུས་ཏེ། “ཡཱ་ཁོ་ཁྱོད་ཀྱིས་དེ་འདྲ་བྱེད་རྒྱུ་ཡོད་པ་མ་རེད” ཅེས་ཁོ་ལ་བཤད།
ཁོས་དང་ལེན་མི་ཐུབ་པའི་རྟགས་བསྟན། དེ་ནི་ཁོས་མོ་ལ་བརྩི་འཇོག་མ་བྱས་པ་
མིན་པར། མོ་ལ་དགའ་བས་ཡིན་པ་སྟེ། སྟབས་བདེ་པོ་དེ་འདྲ་རེད།
“བྱས་ན། ཁྱོད་ཀྱིས་ང་དང་གཉེན་སྒྲིག་བྱེད་འདོད་ཡོད་དམ” ཞེས་མོས་དྲིས།
148

མགུལ་རྒྱན།
ཁོས་ཐེ་ཚོམ་ཡུད་ཙམ་བྱས། རྗེས་སུ་མོས་ཧོན་འཐོར་འཐོར་ངང་རྒྱང་རིང་ལ་ལྟ་
སྐབས་དང་བསྟུན་ནས། ཁོས་མོ་ལ་ཟུར་མིག་བལྟས། མོའི་འགྲམ་པ་གཉིས་དམར་ཞིང་
འཇམ་ལ་ཤ་ཉམས་རྒྱས་པ་དང་། རབ་ཏུ་རྒྱས་པའི་ནུ་འབུར་གྱིས་རས་ཀྱི་འོག་འཇུག་རི་
མོ་ཅན་ནང་ནས་མཐོན་པོར་བཏེགས་ཤིང་། མཆུ་སྒྲོས་མཐུག་པོ་གཉིས་ཤིན་ཏུ་མཛེས་ལ།
ཧ་ལམ་ཕྱི་ལ་ཡོངས་སུ་དམར་རྗེན་དུ་མ་ཐོན་པའི་སྐེ་ཡི་སྟེང་དུ་རྔུལ་ཆུའི་ཐིགས་པ་ཆུང་
ཆུང་གིས་ཁེངས་ནས་ཡོད། ཁོ་ནི་སླར་ཡང་འདོད་པས་མྱོས་པར་གྱུར། ཁོས་མཆུ་ཏོ་མོའི་རྣ་
རྩར་བཅར་ཏེ། “བྱེད་འདོད་ཡོད། ང་བྱེད་འདོད་ཡོད” ཅེས་སྐད་ཆུང་ངུས་བཤད།
དེས་ན་མོས་དཔུང་ལག་གཉིས་བརྐྱངས་ཏེ་ཁོའི་སྐེ་ལ་འཁྱུད་ནས་མཆུ་སྦྱར་ཞིང་།
མཆུ་ཡུན་རིང་པོ་དེ་འདྲ་སྦྱར་སྟབས། ཁོ་གཉིས་དབུགས་ཀྱང་རྔུབ་འབྱིན་དཀའ་བར་གྱུར།
དེ་ནས་བཟུང་སྟེ། རྟག་བརྟན་གྱི་བརྩེ་དགའི་གཏམ་རྒྱུད་དེ་ཁོ་གཉིས་ཀྱི་བར་ལ་མགོ་
ཚུགས། ཁོ་གཉིས་ཀྱིས་ཁུག་ཀྱོག་གི་མངོན་ཆུང་སར་འཕྲུལ་བཤད་བྱེད་པ་དང་། ཟླ་འོད་
ཀྱི་འོག་ཏུ་རྩྭ་ལྕོག་གི་ཕག་ཏུ་གསང་འཕྲད་བྱེད་ཅིང་། ཁོ་གཉིས་ཀྱི་མཐིལ་ལྕགས་བརྒྱབ་
པའི་ཀོ་ལྷམ་གྱིས་གསོལ་ལྕོག་གི་ཞབས་སུ་ཕན་ཚུན་གྱི་ངར་གདོང་ལ་རྨ་རྗེས་སྔོན་པོ་
འཇོག་རེས་བྱེད།
ཡུན་རིང་པོ་སོང་རྗེས། ཡཱ་ཁོ་རིམ་བཞིན་མོ་ལ་ཞེན་པ་ལོག་པ་འདྲ། ཁོས་མོ་ལ་
གཡོལ་བ་དང་། མོ་ལ་སྐད་ཆ་བཤད་པ་ཉུང་ཞིང་། ཡང་བསྐྱར་མོ་དང་ཁེར་མར་མཉམ་
སྡོད་མི་དགོས་པ་ཅི་ཐུབ་བྱེད་པས་ན། མོའི་སེམས་ནང་དོགས་པས་ཁེངས་ནས་ཤིན་ཏུ་མ་
སྐྱིད་པར་གྱུར། ཡུན་རིང་མ་སོང་བར་མོས་སོ་སོར་མངལ་སྦྲུམ་ཡོད་པ་ཤེས།
ཐོག་མར་མོ་དངངས་སྐྲག་སྐྱེས་པ་དང་། ཁོས་མོ་ལ་གཡོལ་ཅི་ཐུབ་བྱས་ནས། མོ་ལ་ཁོ་
ཁྱོན་ནས་རྙེད་བགྱི་མེད་སྟབས། དེ་ནས་མོ་ཁོང་ཁྲོ་ལངས་པ་མ་ཟད། ཉིན་རེ་ལས་ཉིན་རེ་
ཇེ་ཆེར་ཕྱིན།
149

འཛམ་གླིང་རྩོམ་རིག་གྲགས་ཅན་བོད་འགྱུར་དཔེ་ཚོགས།
མཐའ་མར་ཉིན་ཞིག་གི་མཚན་མོར། གཞིས་ཀའི་མི་ཚང་མ་ཉལ་རྗེས། མོས་གུ་ཐུང་
ནང་འཇམ་གྱོན་ནས་རྐང་རྗེན་མར་ཁ་རོག་ལ་ཕྱིར་ཐོན་ནས་ཕྱིན་ཏེ་སྒོ་ར་བརྒྱུད་ནས་རྟ་
རའི་སྒོ་ཕྱེ། ཡཱ་ཁོ་ཏག་ཏག་ཁོས་གསོ་ཚགས་བྱེད་པའི་རྟ་ཁ་ཤས་སྟེང་གི་གྲོ་སོག་ཁེངས་པར་
བཏིང་བའི་ཤིང་སྒམ་ཆེན་པོ་ཞིག་གི་ནང་ཉལ་ནས་ཡོད། མོ་ཡོང་བ་ཁོས་ཤེས་ན་ཡང་རྔུར
སྒྲ་སྒྲོག་ཁུལ་བྱས། འོན་ཏེ་མོས་ཡར་འཛེགས་ཏེ། ཁོའི་གམ་དུ་པུས་མོ་བཙུགས་ནས་ཁོས་
ཡར་མ་ལངས་ཀྱི་བར་དུ་དཀྲུགས་དཀྲུགས་བར་མེད་བཏང་།
ཁོས་ཙོག་པུར་བསྡད་རྗེས། “ཁྱོད་ཀྱིས་ཅི་བྱེད་རྒྱུ་ཡིན” ཞེས་དྲིས་པས། མོ་ཁོང་
ཁྲོ་ལངས་ནས་འཁྲུག་འཁྲུག་ཏུ་འདར་ཞིང་ཨམ་གཙིགས་བསྡམས་ཏེ། “ཁྱོད་ཀྱིས་ང་
བག་མར་ལེན་དགོས་ཡོད། ཁྱོད་ཀྱིས་ང་དང་གཉེན་སྒྲིག་བྱེད་རྒྱུ་ཁས་ལེན་མྱོང་ཡོད་པ་
རེད” ཅེས་བཤད། ཁོས་དགོད་བཞིན་དུ། “འོ་ཙི། ལུས་འབྲེལ་ཡོང་མྱོང་ཡོད་པའི་བུ་མོ་
ཚང་མ་བག་མར་ལེན་དགོས་བྱུང་ན། དཔེ་བསགས་པ་རེད” ཅེས་ལན་བཏབ།
འོན་ཏེ་མོས་ཁོའི་སྐེ་བཙིར་ནས་ཤེད་ཀྱིས་མནན་ཏེ་ཐར་ཐབས་མེད་པ་བཟོས་རྗེས།
ཁོའི་སྐེ་བཙིར་གྱིན་དུ་ཁོའི་ངོ་ལ་འཇར་ཏེ། “ངའི་གྲོད་ཁོག་ཆེན་པོ་ཆགས་བཞག གོ་བྱུང་
ངམ། ངའི་གྲོད་ཁོག་ཆེན་པོ་ཆགས་བཞག” ཅེས་ང་རོ་དྲག་པོ་བསྒྲགས།
ཁོ་དབུགས་གཏོང་མི་ཐུབ་པར་ཧལ་ཧལ་བྱེད། ཁོ་གཉིས་དེ་ལྟར་ངང་གཡོ་མེད་འགུལ་
མེད་ངང་ཁ་རོག་ལ་མཚན་མུན་གྱི་དབེན་འཇམ་ཁྲོད་དུ་བསྡད་ཅིང་། རྟ་ཡིས་གཟན་ཆས་
འཇོག་སྒྲོམ་གྱི་སྟེང་ནས་རྩྭ་སྐམ་པོ་འཐེན་རྗེས། དལ་བུར་འཆའ་བའི་སྒྲ་ཡིས་ཁུ་སིམ་དེ་
དཀྲོགས།
མོ་ཡཱ་ཁོ་ལས་ཤེད་ཤུགས་ཆེ་བ་ཡོད་པ་ཁོས་ཤེས་པས་ན། “འོ་ཡག དེ་འདྲ་ཡིན་ན།
ངས་ཁྱོད་བག་མར་བླངས་ཆོག” ཅེས་ངག་དིག་དིག་ངང་ཤོད་རྒྱུར་ཟད།
འོན་ཏེ་ཁོའི་ཁས་ལེན་ལ་ད་ཆ་མོ་ཡིད་མི་ཆེས་པར། “ཁྱོད་ཀྱིས་ལམ་སེང་ཆོས་ཁང་
150

མགུལ་རྒྱན།
དུ་གཉེན་སྒྲིག་རྩ་ཚིག་ཁྱབ་བསྒྲགས་བྱེད་པར་འགྲོ་དགོས” ཞེས་བཤད།
“ངས་ལམ་སེང་ཕྱིན་ཆོག” ཅེས་ཁོས་ལན་བཏབ།
“གནམ་བདག་དཔང་དུ་བཙུགས་ནས་མནའ་སྐྱེལ་དགོས།”
ཁོས་ཐེ་ཚོམ་སྐར་ཆ་ཁ་ཤས་བྱས་ནས་ཁོག་རྩིས་ཐེབས་རྗེས། “ངས་གནམ་བདག་
དཔང་དུ་བཙུགས་ནས་མནའ་བསྐྱལ་ཆོག” ཅེས་གཞི་ནས་བཤད།
དེས་ན་མོས་ལག་པ་གློད་དེ་ཡང་བསྐྱར་ཚིག་གཅིག་ཀྱང་མ་བཤད་པར་ཕྱིན།
ཉི་མ་ཁ་ཤས་ནང་མོ་ལ་ཁོ་དང་སྐད་ཆ་བཤད་པའི་གོ་སྐབས་མ་བྱུང་བ་དང་། རྟ་རའི་
སྒོ་ལ་ཡང་དེ་ནས་བཟུང་སྟེ་མཚན་མོ་སྒོ་ལྕགས་རྒྱག་བགྱི་ཡོད་ཅིང་། མོས་ནི་གསང་བ་
ཁྲོམ་བསྒྲགས་བྱས་ན་ངོ་ཚ་སྙམ་ནས་ཁ་གྲག་མ་ཕོད།
རྗེས་སུ་ཉིན་ཞིག་གི་སྔ་དྲོ། གླ་པ་གཞན་ཞིག་ཟས་ཟ་བར་ཡོང་བ་མོས་མཐོང་བས་
ན། “ཡཱ་ཁོ་ཕྱིན་སོང་ངམ” ཞེས་དྲིས།
མི་དེས “ཕྱིན་སོང་། ང་ནི་ཁོང་གི་ཚབ་ཡིན” ཞེས་བཤད།
མོ་ནི་ཁོང་འདར་ཆེན་པོ་དེ་འདྲ་ཤོར་ནས་ལྕགས་ཀྱུར་བསྐོན་པའི་ཟངས་ཆེན་ཡང་
འབེབས་མི་ཐུབ་པར་གྱུར། ཚང་མ་ལས་ཀར་ཕྱིན་རྗེས། མོས་ཐོག་ཁར་འཛེགས་ནས་རང་
གི་ཁང་པའི་ནང་སླེབས་རྗེས། གཞན་གྱིས་གོ་བར་དོགས་ནས་ངོ་གདོང་སྔས་མགོའི་འོག་
ཏུ་བཅུག་སྟེ་ངུ་འབོད་བར་མེད་བྱས།
དེ་ཉིན་ཉིན་གང་རིང་མོས་ཐབས་བརྒྱ་ཇུས་སྟོང་གིས་མི་གཞན་དོགས་པ་མ་སྐྱེ་བའི
ཐོག་ནས་གནས་ཚུལ་རྩད་ཞིབ་བྱས། འོན་ཏེ་མོའི་སེམས་ནང་དུ་རང་ཉིད་ཀྱི་ཆག་སྒོ་དེ་
ཁོ་ན་དྲན་པའི་སྟབས་ཀྱིས་མོས་སྐད་ཆ་འདྲི་ཡུལ་ཚང་མས་གཡོ་སྒྱུའི་ཁོང་དགོད་བྱེད་
སྣང་ཁོ་ན་འཆར་ལ། ཁོ་ཡུལ་དེ་ནས་བྲལ་བདེན་ཡིན་པ་ཕུད་པའི་གནས་ཚུལ་གཞན་ཅི་
ཡང་རྩད་མ་ཆོད།
151

འཛམ་གླིང་རྩོམ་རིག་གྲགས་ཅན་བོད་འགྱུར་དཔེ་ཚོགས།
2
མོའི་ངོས་ནས་བཤད་ན། མནར་གཅོད་རྒྱུན་ཆད་མེད་པ་མྱོང་བའི་འཚོ་བ་དེ་ནས་མགོ་
ཚུགས་པ་རེད། མོས་ལས་ཀ་བྱེད་དུས་འཕྲུལ་ཆས་བཞིན་དུ་ཅི་བྱེད་པར་མི་སེམས་པར། མིས་
ཧ་གོ་ན་ཇི་ལྟར་བྱེད་དགོས་སམ་སྙམ་པ་དེ་རང་ཁོ་ན་རྟག་པར་ཡིད་ལ་དྲན་ནས་སྡོད་པ་རེད།
དྲན་པ་དེས་དུས་དང་རྣམ་པ་ཀུན་ཏུ་མོ་ལ་ཡི་མུག་སྐྱེ་བར་བྱེད་པས་ན། མོའི་བསམ་
གཞིགས་བྱ་ནུས་ཡོངས་སུ་ཉམས་པར་གྱུར་ལ། ཐ་ན་ཞབས་འདྲེན་གྱི་གནས་ཚུལ་མ་ཡོང་
བ་བྱ་ཐབས་འདྲ་ཡོད་མེད་ལ་ཡང་བསམ་གཞིགས་མི་བྱེད་ཅིང་། ཞབས་འདྲེན་གྱི་གནས་
ཚུལ་དེ་ཉིན་རེ་བཞིན་ཐག་ཇེ་ཉེར་འགྲོ་བ་ལྡོག་ཐབས་མེད་པ་མ་ཟད། འཆི་བ་བཞིན་དུ་
ཏན་ཏན་ཐོན་ངེས་ཡིན་པ་ཚོར།
མོས་ཉིན་ལྟར་གྱི་ཞོགས་པ་སུ་ལས་ཀྱང་སྔ་བ་ལངས་བགྱི་ཡོད། མོ་ལ་མེ་ལོང་ཆག་
དུམ་ཞིག་ཡོད་པ་དེ་ནམ་རྒྱུན་སྐྲ་ཤད་དུས་སྤྱོད་པ་ཡིན་མོད། ད་ཆ་མོས་གདོན་ཞུགས་པ་
བཞིན་དུ་མེ་ལོང་ཆག་དུམ་དེས་རང་གི་སྐེད་པའི་སྦོམ་ཕྲར་རང་བལྟས་ནས། དེ་རིང་མིས་
ཧ་གོ་མིན་ཤེས་ཐབས་ཁོ་ན་བྱེད་པ་རེད།
ཉིན་པར་མོས་རྟག་པར་ལག་པའི་ལས་ཀ་བྱེད་མཚམས་བཞག་སྟེ། སྟེང་ནས་འོག་ལ་
རང་གི་གྲོད་ཁོག་ཆེན་པོས་པང་ཁེབས་མཐོན་པོར་ལྡིར་ཡོད་མིན་ལ་ལྟ་ཞིབ་བྱེད།
ཟླ་བ་རེ་རེ་བྱས་ནས་འདས་པ་དང་། མོས་ཧ་ལམ་སྐད་ཆ་ཡང་མི་བཤད་ཅིང་། མིས་མོ་
ལ་ཇི་འདྲ་འདྲི་དུས་ཀྱང་། མོས་གསལ་པོ་མི་ཐོས་པ་མ་ཟད། སྙིང་མགོ་གཞུག་ལོག་པ་དང་
མིག་མདངས་བླ་གྱར་བ་ལྟར་སྣང་ལ། ལག་པ་གཉིས་འདར་བར་བརྟེན། ཉིན་ཞིག་སྦྱིན་
བདག་གིས “བུ་མོ་ཤ་ཚ་རྒྱུ་ཁྱོད་ཉེ་ཆར་གག་གེ་གོག་གེ་འདི་འདྲར་གྱུར་པ་ཅི་བྱས་སོང་
152

མགུལ་རྒྱན།
ངམ” ཞེས་དྲིས།
ཆོས་ཁང་ལ་འགྲོ་དུས་ཀྱང་མོས་ཀ་བའི་ཕག་ཏུ་གབ་ནས་ཁོ་ན་སྡོད་པ་ལས་མཐོལ་
བཤགས་བྱེད་པར་འགྲོ་མི་ཕོད། མོས་ཆོས་ཁང་དེའི་ཆོས་མཛད་འཕྲད་དོགས་བྱེད་དེ།
མོའི་བསམ་པར་དེ་ལ་མི་ལས་འདས་པའི་མཐུ་ནུས་ཤིག་ལྡན་པ་དེས་མིའི་སེམས་ནང་གི་
གསང་དོན་མཐིལ་བརྟོལ་ཐུབ་པར་འདོད་པས་སོ། །
གསོལ་ལྕོག་གི་གམ་དུ། ད་ཆ་ལས་གྲོགས་ཚོའི་མིག་མདངས་ལ་མོ་སྐྲག་ནས་རིལ་
གྲབས་བྱེད་པ་དང་། གཡོ་སྒྱུ་ཆེ་བའི་བ་རྫི་བུ་འཚར་སྔ་ཅན་དེའི་མིག་རྐུན་མའི་མིག་དང་
འདྲ་བ་དེ་གཉིས་ཀྱིས་མོ་ལ་ཅེར་ནས་རང་ལྟ་བས་ན། དེས་ཧ་གོ་དོགས་ཁོ་ན་བྱེད།
ཉིན་ཞིག་གི་ཞོགས་པར་འཕྲིན་སྐྱེལ་བས་མོ་ལ་འཕྲིན་ཡིག་ཅིག་སྤྲད། མོ་ལ་འཕྲིན་
ཡིག་འབྱོར་མྱོང་ཡེ་ནས་མེད་སྟབས། འཇིགས་སྐྲག་ཤིན་ཏུ་ཆེ་བས་ས་ལ་སྡོད་དགོས་ཐུག
གཅིག་བྱས་ན་ཁོས་བྲིས་པ་ཞིག་མིན་ནམ། འོན་ཏེ་མོས་ཡི་གེ་མི་ཤེས་པས། སྣག་ཚའི་རི་
མོས་ཁེངས་པའི་ཤོག་བུ་དེ་ལ་བལྟས་ནས་ཡི་མུག་ཅིང་དངངས་ནས་འདར་སིག་ཤོར། མོས་
འཕྲིན་ཡིག་དེ་ཁུག་མའི་ནང་དུ་བཅུག་སྟེ་གསང་བ་གཞན་ལ་བཤད་མ་ཕོད། ལས་ཀ་བྱེད་
དུས་མོས་མཚམས་ཡང་ཡང་བཞག་སྟེ་བར་ཐག་གཅིག་མཚུངས་བཞག་པའི་ཡིག་ཕྲེང་
ཁ་ཤས་དེ་དང་། མཇུག་གི་ས་ཡིག་བཀོད་པ་དེ་ལ་རྒྱུན་རིང་ལྟ་བར་བྱེད་ཅིང་། ཡི་གེའི་
ནང་དོན་ཧོབ་སྟེ་རྟོགས་རེ་ཧ་ཅང་ཆེན་པོ་གསལ་ལ་མ་གསལ་ངང་འཆང་བར་བྱེད།
དངངས་འཚབ་དང་། སེམས་ཁྲལ་ལངས་ནས་མོ་ཧ་ལམ་སྨྱོ་གྲབས་བྱེད་ཅིང་། མཐའ་མར་
སློབ་ཆུང་གི་སློབ་སྤྱི་འཚོལ་བར་འགྲོ་རྒྱུའི་སེམས་ཐག་བཅད། དེས་མོ་སྡོད་དུ་བཅུག་སྟེ།
བཀླགས་པ།
སྙིང་ནས་བརྩེ་བའི་བུ་མོ། འཕྲིན་ཡིག་འདི་གཏོང་དོན་ནི་ང་ནད་ལྕི་པོས་མནར་ལུགས་
ཁྱོད་ལ་བཤད་ཕྱིར་ཡིན། ང་ཚོའི་ཁྱིམ་མཚེས་སྦྱིན་བདག་དྷན་ཐི་ལགས་ཀྱིས་སོར་ཚབ་
153

འཛམ་གླིང་རྩོམ་རིག་གྲགས་ཅན་བོད་འགྱུར་དཔེ་ཚོགས།
གནང་བ་རེད། ཁྱོད་ལ་དུས་ཁོམ་ཡོད་ན་ལན་གཅིག་ལོག་ཡོང་རྒྱུའི་འདུན་པ་དང་བཅས།
ཁྱོད་ལ་སྙིང་ནས་བརྩེ་བའི་ཨ་མས།
སོར་ཚབ་པ། གྲོང་དཔོན་གྱི་ལས་རོགས་སི་སེར·དྷན་ཐིས།
མོས་སྐད་ཆ་ཚིག་གཅིག་ཀྱང་མ་བཤད་པར་ཕྱིན་མོད། མོ་རང་གཅིག་པུ་ཡིན་དུས་
རྐང་པ་གཉིས་ཤུགས་མེད་པར་གྱུར་ནས། དེ་མུར་ལམ་ཟུར་དུ་འགྱེལ་ཞིང་། མོས་དེ་གར་
ས་མ་རུབ་བར་དུ་བསྡད།
ལོག་སླེབས་རྗེས། མོས་རང་ཁྱིམ་གྱི་བཀྲ་མ་ཤིས་པའི་གནས་ཚུལ་དེ་སྦྱིན་བདག་ལ་
ཞུས། ཁོས་མོ་ལན་གཅིག་ལོག་ཆོག་པའི་གནང་བ་བྱིན་པར་མ་ཟད། ཡུན་ཅི་ཙམ་འགོར་
མོ་རུང་ཆོག་འཐུས་བྱས་ཤིང་། ད་དུང་མོའི་ལས་ཚབ་ཏུ་ཡུན་ཐུང་གླ་པ་ཞིག་བཙལ་ནས།
ལོག་སླེབས་རྗེས་མུ་མཐུད་དེ་བཀོལ་རྒྱུ་ཁས་བླངས།
མོའི་ཨ་མའི་ནད་ཤིན་ཏུ་ལྕི་བས། མོ་ཁྱིམ་ལ་སླེབས་པའི་ཉིན་དེར་ཚེ་ལས་འདས།
ཉིན་གཉིས་པར་རོ་སེ་ལ་མངལ་འཁོར་ནས་ཟླ་བ་བདུན་ལས་སོང་མེད་པའི་བུ་ཆུང་ཞིག་
བཙས་པ་དེ་རུས་སྒྲོམ་སྐྱི་གཡའ་བ་ཞིག་ལྟར་སྐམ་ཞིང་རིད་པས། མི་རྣམས་ཁོང་འདར་
ཤོར་བར་བྱེད་པ་མ་ཟད། སྡིག་སྲིན་གྱི་སྡེར་མོ་ལྟར་སྐམ་ཞིང་རིད་པ་དེའི་ལག་ཆུང་ཤ་ཚ་
རྒྱུ་དེ་གཉིས་སྡུག་བསྔལ་ངང་འཁུམ་པར་བྱེད་པ་ནི་དེ་ལ་མནར་གཅོད་བར་མེད་འཁེལ་
བ་དང་འདྲ། འོན་ཏེ་དེ་འཚོ་ཐུབ་པ་བྱུང་བ་རེད།
མོས་མོ་རང་གཉེན་སྒྲིག་བྱས་ཟིན་རུང་། སོ་སོས་ཕྲུ་གུ་ཉར་ཐབས་བྲལ་སོང་ཞེས་
བཤད་ནས། ཕྲུ་གུ་ཁྱིམ་མཚེས་ཀྱི་ཁྱིམ་དུ་བཞག་ཅིང་། ཁོ་ཚོས་ཕྲུ་གུར་བདག་སྐྱོང་ཡག་པོ་
བྱེད་རྒྱུ་ཁས་བླངས།
མོ་སླར་ཡང་ཞིང་ར་དེར་ལོག་པ་རེད།
འོན་ཏེ་དུས་དེ་ནས་བཟུང་སྟེ། རྒྱུན་རིང་གནོད་འཚེ་མང་པོ་འཕོག་པའི་མོའི་སེམས་
154

མགུལ་རྒྱན།
ནང་དུ། ཆ་མེད་ཀྱི་བརྩེ་བ་ཞིག་སྟེ། ཕ་ཡུལ་དུ་བཞག་པའི་བུ་ཆུང་སྐམ་ཞིང་རིད་པ་དེ་ལ་
བཅངས་པའི་བརྩེ་བ་ཞིག་སྐྱ་རེངས་གསར་པ་བཞིན་དུ་ཤར་མོད། བརྩེ་བ་དེ་རིགས་མོའི
སྡུག་བསྔལ་གསར་པ་ཞིག་ཏུ་གྱུར་ནས། མོ་དང་བུ་གཉིས་ས་ཆ་གཉིས་སུ་བྲལ་རྐྱེན། དུས་
དང་རྣམ་པ་ཀུན་ཏུ་སྡུག་བསྔལ་དེ་མྱོང་དགོས་པར་གྱུར།
མོའི་སྡུག་བསྔལ་ཆེ་ཤོས་ནི་མོས་བུ་ལ་བརྩེ་བ་ཆེན་པོས་འོ་སྦྱོར་བ་དང་། པང་དུ་
བཏབ་ནས་རང་གི་ལུས་པོས་བུའི་ལུས་པོ་ཆུང་ཆུང་གི་དྲོ་སྐྱིད་ཚོར་བར་བྱེད་འདོད་པ་དེ་
རེད། མོ་མཚན་མོ་གཉིད་མི་ཁུག་པ་དང་། ཉིན་གང་བུ་དྲན་ཞིང་། དགོང་མོ་ལས་ཀ་གྲུབ་
རྗེས། མོས་རྩིག་ཐབ་ཀྱི་དྲུང་དུ་བསྡད་དེ། ཐག་རིང་གི་གཉེན་ཉེ་དྲན་མཁན་དེ་ཚོ་དང་
འདྲ་བར། ཐབ་ཀྱི་མེ་ལ་ཧོན་འཐོར་འཐོར་ངང་ལྟ་བར་བྱེད།
མི་ཚོས་ཐ་ན་མོའི་སྐོར་གླེང་ནས། མོ་ལ་སྙིང་སྡུག་ཡོད་ངེས་རེད་ཅེས་བསྙད་བརྐོ་
བ་དང་། ཁོང་རྫིག་པོ་འདུག་གམ། གཟུགས་པོ་རིང་ལོད་འདུག་གམ། དངུལ་འདུག་གམ།
གཉེན་སྒྲིག་ག་དུས་བྱེད་དམ། ཁྲུས་དབང་ག་དུས་ཞུའམ་ཞེས་མོ་ལ་འདྲི་བར་བྱེད། དེ་
དུས་མོས་གཡོལ་ནས་རང་ཉིད་ཁེར་མར་ངུ་ཅོ་ཏེག་ཏེག་བྱེད་དེ། གནད་དོན་དེ་ཚོས་ཁབ་
བཙུགས་པ་ལྟར་བརྣག་དཀའ་བར་བྱེད་པས་སོ།།
སུན་སྣང་དེ་ཚོ་ལས་ཐར་བ་བྱེད་ཆེད། མོས་ལས་ཀ་སྲོག་བསྡོས་ཀྱིས་བྱེད་པ་
དང་། དུས་དང་རྣམ་པ་ཀུན་ཏུ་རང་གི་བུ་དྲན་ཞིང་། ཐབས་ཤེས་གང་ཡོད་ཀྱིས་བུའི་ཆེད་
དུ་དངུལ་མང་ཙམ་གསོག་ཐབས་བྱས།
མོས་ལས་ཀར་འབད་འབུངས་ལྡབ་འགྱུར་བྱས་ཏེ། མོ་ལ་གླ་ཕོགས་མ་སྤར་རང་སྤར་
བཟོ་རྒྱུའི་སེམས་ཐག་བཅད། དེས་ན་མོས་རིམ་བཞིན་མཐའ་འཁོར་གྱི་ལས་ཀ་ཡོངས་
རྫོགས་འགན་བླངས་པའི་འབྲས་བུར། གླ་མཁན་མ་གཞན་ཞིག་ཕྱིར་སློག་པ་རེད། དེ་ཡང་
མོ་མི་གཅིག་གིས་མི་གཉིས་ཀྱི་གོ་ཆོད་པའི་དཀའ་སྤྱད་བྱས་རྗེས། གླ་མཁན་མ་གཞན་དག་
155

འཛམ་གླིང་རྩོམ་རིག་གྲགས་ཅན་བོད་འགྱུར་དཔེ་ཚོགས།
དེ་ཐོལ་པར་གྱུར། མོས་རུ་ཊི་དང་། སྣུམ་དང་། ཡང་ལཱ་བཅས་དང་། མི་ཚོས་རྟག་པར་ལག་
གཤོགས་ཆེན་པོའི་ངང་བྱ་དེར་སྟེར་བའི་འབྲུ་དང་། ནམ་རྒྱུན་འཕྲོ་བརླག་ཕྲན་བུ་རེ་ཤོར་
རྒྱུ་ལྡོག་ཐབས་མེད་པའི་སྒོ་ཕྱུགས་ཀྱི་གཟན་ཆས་བཅས་ཀྱི་སྟེང་ལ་གྲོན་ཆུང་ཅི་ཐུབ་བྱས།
མོས་སྦྱིན་བདག་གི་དངུལ་སྤྱོད་དུས་སོ་སོའི་དངུལ་སྤྱོད་པ་ནང་བཞིན་རྩིས་དམ་པོ་བྱེད་
པ་དང་། ཉོ་ཚོང་བྱེད་དུས་འཇོན་ཐང་ཆེ་བས། ཞིང་ར་དེའི་ཐོན་ཟོག་མོའི་ལག་པ་བརྒྱུད་
ནས་བཙོངས་ན་གོང་ཆེན་རག་པ་དང་། ཞིང་པས་ཐོན་ཟོག་འཚོང་དུས་གཡོ་ཐབས་སྤྱད་
པ་ཚང་མ་མོས་མཐིལ་བརྟོལ་ཐུབ་བགྱི་ཡོད་སྟབས། ཉོ་ཚོང་དང་། གླ་པའི་དོ་དམ་དང་། ཇ་
མར་ཚྭ་བུལ་སོགས་ཀྱི་རྩིས་ཁྲ་བཅས་ཚང་མ་མོ་མི་གཅིག་གིས་འགན་འཁུར་ཞིང་། རྒྱུན་
རིང་མ་སོང་བར། མོ་ནི་མེད་ན་མེད་ཐབས་མེད་པར་གྱུར། མོས་མཐའ་འཁོར་གྱི་ཡོད་ཚད་
ལ་ལྟ་རྟོག་ཚགས་སུ་ཚུད་པ་བྱེད་པས། མོའི་བཅོས་སྐྱོང་གི་འོག་ཏུ་ཞིང་ར་དེ་དར་རྒྱས་ཧ་
ཅང་ཆེན་པོ་བྱུང་བ་རེད། ཧྥ་ལེ་གཉིས་ནང་ཚུན་དུ་མི་ཚང་མས་སྦྱིན་བདག་ཝ་ལེན་གྱི་གླ་
མཁན་མ་དེའི་སྐོར་གླེང་བ་དང་། གཞིས་བདག་གིས་ཀྱང་མི་ཐུག་ཚད་ལ། བུ་མོ་འདི་ནི་
གསེར་སྲང་སྟོང་གིས་ཉོ་ཐབས་བྲལ་བ་ཞིག་རེད་ཅེས་ཤོད་རྐྱང་བྱེད།
འོན་ཏེ་དུས་ཚོད་ནི་རིངས་པར་བཞུད་ན་ཡང་མོའི་གླ་ཕོགས་ནི་སྔོན་མ་དང་གཅིག་
པ་གཅིག་རྐྱང་རེད། མོས་དཀའ་སྤྱད་ངལ་རྩོལ་ཚད་ལས་འདས་པ་བྱས་པ་ཚང་མ་ཡིན་
ཤག་ཤག་དང་། འཁུར་བསམ་རྣམ་དག་བྱེད་མཁན་གླ་མཁན་མ་སུ་འདྲ་ཞིག་ཡིན་རུང་
དེའི་རང་འཁྲིའི་ལས་ཀར་བརྩིས་ཤིང་། དེ་ནི་བློ་དཀར་གྱི་མཚོན་རྟགས་ཁོ་ན་ཙམ་ལ་
བརྩིས་པ་རེད། མོ་ལ་བརྟེན་ནས་གཞིས་ཀའི་སྦྱིན་བདག་ལ་ཟླ་བ་རེར་ཡོང་འབབ་ཐོལ་པ་
ཨེ་ཅུད[']ལྔ་བཅུ་ནས་བརྒྱ་བར་ཡོང་བགྱི་ཡོད་ན་ཡང་། མོ་ལ་སྔར་བཞིན་མང་མིན་ཉུང་
[1] ཨེ་ཅུད་ནི་ཧྥ་རན་སིའི་དངུལ་རྙིང་པ་ཞིག་ཡིན་པ་དེ་ལ་རིགས་ཧ་ཅང་མང་བ་དེ་ཚོའི་འཛའ་ཐང་
མི་གཅིག་ཅིང་།རྒྱུགས་ཆེ་ཤོས་ཀྱི་ཊམ་ཀ་གཅིག་ལ་ཧྥ་སྒོར་ལྔ་རི་བ་རེད།
156

མགུལ་རྒྱན།
མིན་དུ་ལོ་ཕོགས་ཧྥ་སྒོར་ཉིས་བརྒྱ་བཞི་བཅུ་ལས་མེད་པ་དེ་དྲན་དུས། མོ་བློ་ཕམ་ཡིད་
ཆད་ཕྲན་བུ་ཡོང་མགོ་ཚུགས།
མོས་གླ་ཆ་སྤོར་རོགས་ཟེར་རྒྱུའི་སེམས་ཐག་བཅད་དེ། སྦྱིན་བདག་འཚོལ་བར་
ཐེངས་གསུམ་ཕྱིན་ན་ཡང་། ཁོའི་དྲུང་དུ་སླེབས་རིམ་བཞིན་དུ་དོན་གཞན་འདྲ་ཁོ་ན་གླེང་
བ་རེད། མི་ལ་དངུལ་དགོས་ཟེར་རྒྱུ་དེ་ནི་ངོ་ཚ་དགོས་པའི་དོན་ཞིག་ཡིན་པ་ལྟར་མོས་
འཚེར་སྣང་བྱེད། མཐའ་མར་ཉིན་ཞིག་གཞིས་ཀའི་སྦྱིན་བདག་ཁེར་མར་གསོལ་ཐབ་ནང་
ཟས་ཟ་བའི་གོ་སྐབས་དང་བསྟུན་ནས་མོས་བྱ་དཀའ་བའི་རྣམ་འགྱུར་སྟོན་བཞིན་དུ་ཁོ་
དང་སྐད་ཆ་ཡག་པོ་ཞིག་བྱེད་དགོས་བསམ་གྱིས་ཞེས་བཤད། ཁོས་ཧང་སངས་ཐག་ཆོད་
པའི་སྒོ་ནས་མགོ་ཡར་བཏེགས་ཏེ། གླ་མཁན་མ་དེ་ལ་ཅེར་ཅེར་བར་ལྟ་བཞིན། ལག་པ་
གཉིས་སྒྲོག་ཙེའི་སྟེང་དུ་བཞག་བཞག་པ་བྱས་པའི་གཅིག་ལ་གྲི་འཁྱེར་བ་དེའི་གྲི་རྩེ་ཡར་
གཏད་པ་དང་། ལག་པ་གཅིག་ཤོས་སུ་རུ་ཊི་ཁམ་ཆུང་གང་འཁྱེར་ཡོད། ཁོས་དེ་འདྲ་བྱས་
ཏེ་བལྟས་པར་མོའི་སེམས་ཁམས་ཟང་ཟིང་ལ་གྱུར་རྐྱེན། མོ་བདེ་མིན་གྱིས་ཕ་ཡུལ་ལ་ལན་
གཅིག་ལོག་དགོས་བསམ་བགྱི་འདུག་པས་དགོངས་པ་གཟའ་འཁོར་གཅིག་སྟེར་རོགས་
གནང་ཞེས་བཤད།
ཁོས་ལམ་སེང་ཁས་བླངས་པ་དང་།དེ་ནས་ཁོས་ཀྱང་བྱ་དཀའ་བ་ཕྲན་བུའི་སྒོ་ནས།“ཁྱོད་
ལོག་སླེབས་རྗེས་ངས་ཀྱང་ཁྱོད་དང་སྐད་ཆ་ཡག་པོ་ཞིག་བྱེད་དགོས་ཡོད” ཅེས་བཤད།
3
ཕྲུ་གུ་ཟླ་བ་བརྒྱད་ལ་སླེབས་ཉེ་བས། མོས་ཁོ་དངོས་གནས་ངོ་མི་ཤེས་པར་གྱུར། ཁོའི་
གདོང་ཆུང་དམར་ཕིག་ཕིག་དང་རྒྱགས་ལྷུག་ལྷུག་ཡིན་པ་དང་། ལུས་ཧྲིལ་པོ་རིལ་རིལ་
157

འཛམ་གླིང་རྩོམ་རིག་གྲགས་ཅན་བོད་འགྱུར་དཔེ་ཚོགས།
ཆགས་པ་དེ་ནི་སྣུམ་ཚིལ་ཁུག་ཆུང་གསོན་མ་ལྟར་སྣང་ཞིང་། ཁོའི་ལག་ཆུང་ཤ་ཡིས་
ཁེངས་པ་དེ་ཁུ་ཚུར་ཡང་བསྒྲིལ་མི་ཐུབ་པ་དེས་ག་ལེར་ལ་བྲད་བྲད་གཏོང་ཞིང་། བལྟས་
པ་ཙམ་གྱིས་ཁོ་ཤིན་ཏུ་ནས་སྐྱིད་པོ་དང་བག་ཕེབས་ཡིན་པ་ཤེས་ཐུབ། མོས་བཀྲེས་པའི་
སྤྱང་ཀིས་ཟས་ལ་རྔམ་པ་བཞིན་དུ་བུ་ལ་འཐམས་ཏེ་ཤེད་ཀྱིས་འོ་སྦྱར་བས། ཁོ་སྐྲག་ནས་ངུ་
འབོད་ཆེན་པོ་བྱས། ཕྲུ་གུས་མོ་ངོ་མ་ཤེས་པ་མ་ཟད། མ་མ་མཐོང་ཚེ་ལམ་སེང་མ་མར་ལག་
གཉིས་བརྐྱངས་པས་ན་མོ་ཡང་ངུ་ཤོར།
འོན་ཏེ་ཉིན་གཉིས་པར་བུས་མོ་ལ་ངོ་འདྲིས་བྱུང་ནས་གད་མོ་ཧེ་ཧེ་བགད། མོས་བུ་
པང་དུ་བཏབ་ནས་རི་ཐང་དུ་བསྐྱོད་ཅིང་། ལག་པ་གཉིས་ཀྱིས་བུ་མཐོན་པོར་བཏེགས་ཏེ་
སྨྱོ་བ་བཞིན་དུ་འདུར་རྒྱུག་བྱས། དེ་རྗེས་མོས་ལྗོན་གྲིབ་ཀྱི་འོག་ཏུ་བསྡད་དེ། ཚེ་འདིར་མོ་
རང་གི་སེམས་སྒོ་ཐེངས་དང་པོ་ཕྱེ། བུས་མི་གོ་ན་ཡང་མོས་གང་ལྟར་བུ་ལ་མོ་རང་གི་སྐྱོ་
སྣང་དང་ལས་ཀ་དང་། སེམས་གཅོང་དང་། རེ་བ་དང་བཅས་ཡོངས་རྫོགས་བཤད་པ་དང་།
ཕྱོགས་གཅིག་ནས་སྤྲོ་སེམས་འཁོལ་བ་དང་ཧོལ་རྒྱུག་ངང་བུ་ལ་གཅེས་གཅེས་བྱས་པས
ཁོ་སུན་སྣང་སྐྱེས།
མོས་ལག་པས་བུ་ལ་བཙིར་ཙམ་དང་འཕུར་ཙམ་བྱས་པ་དང་། ཁོའི་གཟུགས་པོ་
བཀྲུས་པ། ཁོ་ལ་གོས་གཡོགས་པ་བཅས་བྱས་པའི་ཁྲོད་ནས་སྤྲོ་སྣང་ཟད་མེད་སྐྱེས་ཤིང་།
ཐ་ན་ཕྲུ་གུའི་བཙོག་གཅིན་བཀྲུས་ན་ཡང་མོ་ལ་བདེ་སྐྱིད་ཀྱི་ཉམས་སྣང་བྱུང་ལ། བུ་ལ་
ལྟ་རྟོག་དེ་འདྲ་བྱ་རྒྱུ་བྱུང་བ་དེ་ནི་སྐྱེས་མའི་ཐོབ་ཐང་དངོས་སུ་ཁས་ལེན་འཐོབ་པ་ཞིག་
ཡིན་པ་ལྟར་དུ་སྣང་། མོས་རྟག་པར་བུ་ལ་ཞིབ་ལྟ་བྱེད་ཅིང་། བུ་དེ་མོ་རང་གི་ཡིན་པར་ཡ་
མཚན་སྐྱེས། མོས་ཕྱོགས་གཅིག་ནས་བུ་པང་དུ་བཏབ་སྟེ་ཁོ་ཞབས་བྲོ་འཁྲབ་ཏུ་འཇུག་པ་
དང་། ཕྱོགས་གཅིག་ནས་སྐད་ཆུང་ངུས་འདི་ནི་ངའི་ནོར་བུ་ཆུང་ཆུང་རེད། ངའི་ནོར་བུ་
ཆུང་ཆུང་རེད་ཅེས་ཡང་ནས་ཡང་དུ་སྨྲ་བར་བྱེད།
158

མགུལ་རྒྱན།
མོ་ནི་ལམ་ལ་ངུ་གིན་དུ་གཞིས་ཀར་ལོག་པ་དང་། སླེབས་མ་ཐག་ཏུ་སྦྱིན་བདག་གི་
ཁང་པར་བོས། མོས་ཡར་འཛུལ་བ་དང་། རྒྱུ་མཚན་ཅི་ཡིན་མི་ཤེས་པར་སེམས་ནང་ཐེ་
ཚོམ་ཆེ་ལ་འཁྲུགས་ཀྱང་འཁྲུགས།
“ཁྱོད་འདིར་སྡོད་ཅིག" ཅེས་ཁོས་བཤད།
མོས་མར་བསྡད་པ་དང་། ཡུན་གང་ཙམ་ཞིག་ཁོ་གཉིས་ཀྱིས་དེ་འདྲ་བྱས་ཏེ་དཔུང་
གཤིབས་ངང་དེ་གར་བསྡད་ལ། གཉིས་ཀ་སྡོད་བཟོད་མི་བདེ་བ་ཕྲན་བུ་བྱུང་ཞིང་། དཔུང་
ལག་ཐུར་དཔྱང་བྱས་པ་ནི་གསོན་ཤུགས་ཉམས་ནས་གོག་པོར་གྱུར་པ་ལྟར་དུ་སྣང་བ་མ་
ཟད།གྲོང་གསེབ་པ་དང་འདྲ་བར་སུས་ཀྱང་སུ་ལ་ལྟ་བར་མི་བྱེད་དོ། །
གཞིས་ཀའི་སྦྱིན་བདག་དེ་ནི་ཕོ་ལོ་བཞི་བཅུ་ཞེ་ལྔར་སོན་པའི་མི་རྒྱགས་པ་སྟོབས་
ཆེན་ཞིག་ཡིན་པ་དེའི་བཟའ་ཟླ་གྲོངས་ཐེངས་གཉིས་བྱས་ཤིང་། སྣང་བ་སྐྱིད་ལ་ཨུ་ཚུགས་
ཀྱང་ཆེ། ཁོས་འཚེར་སྣང་ཕྲན་བུ་བྱེད་པ་མངོན་གསལ་དོད་པོ་དེ་ནི་ཁོ་ལ་ནམ་རྒྱུན་དེ་འདྲ་
ཡོང་མྱོང་མེད་པ་ཞིག་རེད། མཐའ་མར་ཁོས་སེམས་ཐག་བཅད་དེ། མིག་གིས་རྒྱང་རིང་
གི་རི་ཐང་ལ་ལྟ་བཞིན་དུ། ཡིན་ལ་མིན་ལ་དང་ཐོན་ལ་མ་ཐོན་གྱི་སྒོ་ནས་ཁ་བསངས་པ།
“རོ་སེ། ཁྱོད་ཀྱིས་གཉེན་སྒྲིག་བྱེད་རྒྱུ་དྲན་མྱོང་གཏན་ནས་ཡོད་བགྱི་མ་རེད” ཅེས་
ཁོས་བཤད།
མོའི་ངོ་མདངས་ཤི་བོ་ནང་བཞིན་སྐྱ་བོར་གྱུར། མོས་ལན་མ་བཏབ་པ་ཁོས་མཐོང་
རྗེས། “ཁྱོད་ནི་ལས་ལ་བརྩོན་ཞིང་ཟ་མཁས་སྤྱོད་མཁས་ཀྱི་བུ་མོ་བཟང་མོ་ཚུལ་ལྡན་ཞིག་
རེད།ཕོ་སྐྱེས་གང་ཞིག་གིས་ཁྱོད་ལྟ་བུ་ཞིག་ཆུང་མར་ལེན་རྒྱུ་བྱུང་ན། མི་དེ་ཕྱུག་པོ་ཆགས་
ངེས་རེད" ཅེས་མུ་མཐུད་དེ་བཤད།
མོས་སྔར་བཞིན་གཡོ་མེད་འགུལ་མེད་ངང་བསྡད་པ་དང་། མིག་ལས་དངངས་ཤིང་
སྐྲག་པའི་མདངས་ཐོན་ཞིང་། རིག་པ་ཟང་ཟིང་ལ་གྱུར་ནས། ཆག་སྒོ་མགོ་ཐོག་ཏུ་འབབ་
159

འཛམ་གླིང་རྩོམ་རིག་གྲགས་ཅན་བོད་འགྱུར་དཔེ་ཚོགས།
གྲབས་ཡོད་པ་ལྟར་སྣང་བས་ན། ཐ་ན་ཁོའི་གཏམ་དེའི་དོན་ཅི་ཡིན་ཡང་རྟོགས་པར་མི་
འདོད། ཁོས་ཡུད་ཙམ་བསྒུགས་རྗེས། “ཁྱོད་ཀྱིས་ལྟོས་དང་། གཞིས་ཀ་གང་ཞིག་ལ་ཁྱོད་
ནང་བཞིན་གྱི་གླ་མཁན་མ་ཞིག་ཡོད་པའི་དབང་དུ་བཏང་ན་ཡང་། བདག་མོ་མེད་ན་ཡོང་
བགྱི་མ་རེད” ཅེས་མུ་མཐུད་དེ་བཤད།
རོ་དེ་རྗེས་ཁོས་ཡང་བསྐྱར་ཅི་བཤད་དགོས་པ་མི་ཤེས་པས་ན་ཁ་རོག་གེར་བསྡད།
སེ་སྐྲག་ནས་བླ་ཆད་གྲབས་ངང་ཁོ་ལ་ལྟ་བ་ནི་མི་གང་ཞིག་གིས་མདུན་ན་ཡོད་པ་དེ་མི་
གསོད་ལག་དམར་བ་ཞིག་རེད་སྙམ་ནས། དེས་འགུལ་ཙམ་བྱས་ན་ལམ་སེང་འབྲོ་རྒྱུ་ཡིན་
པ་ལྟར་དུ་སྣང་།
ཁོས་སྐར་མ་ཁ་ཤས་བསྒུགས་རྗེས། “ཁྱོད་ཀྱིས་ཤོད་དང་། དེ་འདྲ་བྱས་ན་ཨེ་
འགྲིག” ཅེས་མཐའ་མར་དྲིས།
མོས་ལྐུགས་ཚོད་ཚོད་ངང་། “ག་རེ་ལགས། སྦྱིན་བདག་ལགས” ཞེས་དྲིས།
དེ་དུས་ཁོས་གཞི་ནས་ཧོལ་རྒྱུག་ངང་། “ཁྱོད་རང་གིས་ངའི་ཆུང་མ་བྱེད་དགོས་ཟེར་
བགྱི་ཡོད" ཅེས་བཤད།
མོས་ཡར་ལངས་ན་ཡང་ལམ་སེང་རྐུབ་སྟེགས་ཀྱི་སྟེང་དུ་འགྱེལ་ནས། གཡོ་མེད་
འགུལ་མེད་ངང་སྡོད་པ་ནི། ཆག་སྒོ་མགོ་ཐོག་ཏུ་འབབ་གྲབས་ཡོད་པ་དང་འདྲ། གཞིས་
ཀའི་སྦྱིན་བདག་མཐའ་མར་ངང་སྒུག་མ་ཐུབ་པར་གྱུར།
“ཝ་ཡེ། ཁྱོད་ཀྱིས་ཤོད་དང་། ཁྱོད་ལ་ད་དུང་ཅི་དགོས་སམ།”
མོ་ནི་སྐྲག་ཐག་ཆོད་ནས་བླ་ཆད་གྲབས་ངང་ཁོ་ལ་ལྟ་བར་བྱེད་ཅིང་། དེ་ནས་གློ་བུར་
དུ་མིག་ཆུ་ཐ་ར་ར་ཤོར་ཞིང་། ཁ་དིག་ལྕེ་དིག་ངང་། “ཡོང་བགྱི་མ་རེད་ལགས། ཡོང་བགྱི
མ་རེད་ལགས” ཞེས་ལན་གཉིས་རང་བཤད།
ཁོས “མི་ཡོང་དོན་ཅི་ཡིན” ཞེས་དང་། “འགྲིག་སོང་། ལྐུགས་རྟགས་མ་སྟོན་དང་།
160

མགུལ་རྒྱན།
ངས་ཁྱོད་རང་བསམ་བློ་གཏོང་དུ་བཅུག་ཆོག སང་ཉིན་ཡང་བསྐྱར་བཤད་ཆོག” ཅེས་བཤད།
ཁོས་ལམ་སེང་ཕྱིན། ཁོ་རང་ཤིན་ཏུ་བྱ་དཀའ་བར་བྱེད་པའི་དོན་དེ་བསྒྲུབས་རྗེས། ཁོ་
ལ་རྡོག་ཁྲེས་ལྗིད་པོ་ཞིག་ཕབ་སྣང་བྱུང་བ་མ་ཟད། མོའི་ངོས་ནས་བཤད་ན། གྲོས་མགོ་དེ་
ནི་དངོས་གནས་བཙལ་ཡང་རྙེད་དཀའ་བ་ཞིག་ཡིན་པས་ན། ཉིན་གཉིས་པར་དང་ལེན་
བྱེད་ངེས་ཡིན་པར་ཁོ་ཡིད་ཆེས་ཆེ། ཁོའི་ངོས་ནས་བཤད་ན་ཡང་དེ་ནི་ཉོ་ཚོང་ཤིན་ཏུ་
བཟང་བ་ཞིག་ཡིན་པ་སྨོས་མི་དགོས་ཏེ། དེ་ལྟར་ཁོས་བུད་མེད་དེ་ཚེ་གང་དབང་དུ་བྱེད་
ཐུབ་ལ། བུད་མེད་དེས་ཁོ་ལ་འཁྱེར་ཡོང་བའི་ཡོང་འབབ་དེ་ནི་ཡུལ་དེ་གའི་བག་མའི་
སྐལ་རྫོངས་ཆེ་ཤོས་ལས་ཀྱང་མང་བ་ཡོད་པས་སོ། །
མ་ཟད་གྲོང་གསེབ་ཏུ་མི་ཚང་མ་ཧ་ལམ་འདྲ་མཉམ་ཡིན་པས་ན། ཁོ་གཉིས་བར་ལ་
ཁ་དབང་མ་མཉམ་དོགས་ཀྱི་སེམས་ཁྲལ་ཡང་ཡོང་མི་སྲིད། གཞིས་ཀའི་སྦྱིན་བདག་དང་
དེའི་གླ་པས་ལས་ཀ་བྱེད་མཉམ་ཡིན་པ་དང་། གླ་པ་ཡང་དུས་ནམ་ཞིག་ལ་གཞིས་ཀའི་སྦྱིན་
བདག་ལ་འགྱུར་བར་སྲིད་ཅིང་། གླ་མཁན་མ་ཡང་ནམ་ཞིག་བདག་མོར་འགྱུར་སྲིད་པ་དང་།
དེ་ཚོའི་འཚོ་བ་དང་གོམས་གཤིས་ཚང་མར་འགྱུར་ལྡོག་ཅི་ཡང་གཏོང་དགོས་མེད།
རོ་སེས་མཚན་གང་མ་ཉལ་བར་ཉལ་ཁྲིར་རྐུབ་བཙུགས་ནས་བསྡད་ཅིང་། ཐ་ན་ངུ་
བའི་ཤེད་ཤུགས་ཀྱང་མེད། མོ་དེ་གར་བསྡད་པ་དང་། བླ་གྱར་ཧོན་འཐོར་ངང་རང་ཉིད་ཀྱི་
ལུས་པོ་ཡང་ཚོར་མི་ནུས་པར་གྱུར། མིས་བལ་གྱི་མལ་སྟན་བཤིག་བྱེད་ཀྱི་ལག་ཆས་མོའི་
མགོ་དབྲལ་བ་ལྟར་རིག་པ་ཟང་ཟིང་དུ་གྱུར།
མོས་སྐབས་སྐབས་ལ་བློ་རྩེ་གཅིག་སྒྲིམ་འཁྱུག་ཙམ་རེ་བྱེད་དུས། ཐོན་བཟོ་ཡོད་པའི
དོན་དེ་དྲན་ནས་ཁོང་འདར་ཤོར།
མོའི་འཇིགས་སྣང་ཇེ་ཆེ་ཇེ་ཆེར་ཕྱིན། གསོལ་ཐབ་ཀྱི་ཅོང་ཆེན་པོ་དེས་དལ་དལ་
ལྷོད་ལྷོད་ངང་དུས་བརྡ་གཏོང་དུས། ཅོང་བརྡས་ར་སྐོར་གྱི་ཁུ་སིམ་གཏོར་རིམ་བཞིན་དུ་
161

འཛམ་གླིང་རྩོམ་རིག་གྲགས་ཅན་བོད་འགྱུར་དཔེ་ཚོགས།
མོ་སྐྲག་ནས་ལུས་ཡོངས་རྔུལ་བ་དང་། མོས་དྲན་པ་གསལ་ལ་མ་གསལ་ངང་འཇིགས་རུང་
འཁྲུལ་སྣང་གཅིག་མཇུག་གཉིས་མཐུད་དུ་འཆར། ཡང་ལཱ་ཤི་བ་དང་། མོའི་རིག་པ་འཆོལ་
མགོ་ཚུགས་པ་དེ་ནི་གྲོང་གསེབ་པས་རང་ལ་གདོན་ཞུགས་པ་རེད་བསམ་དུས་རྟག་པར་
ཡོང་བའི་ཅི་ཡིན་འདི་ཡིན་མེད་པའི་རིག་པ་འཆོལ་བ་ཞིག་ཡིན་པ་དང་། བཀྲ་མ་ཤིས་
པ་ཡོང་དུས་སྲོག་བསྡོས་ཀྱིས་བྲོས་བྱོལ་དང་། གབ་གཡོལ་དང་། འདུར་རྒྱུག་བཅས་བྱེད་
འདོད་ཅིག་ཡིན་པ་དེ་ནི་དྲག་ཆར་རླུང་འཚུབ་ཡོང་ཁའི་གྲུ་ཆུང་ཞིག་དང་འདྲའོ། །
འུག་པ་ཞིག་གིས་སྐད་ཅིག་བརྒྱབ་པས་མོ་འདར་སིག་གཅིག་ཤོར་བ་དང་། ཡར་
ལངས་ཏེ་སྨྱོན་མ་བཞིན་དུ་ལག་པ་ཟུང་གིས་ངོ་དང་། སྐྲ་ལོ་དང་། ལུས་ཀྱི་སྟོད་སྨད་བཅས་
གང་སར་འཆང་ཙམ་རེ་བྱས། དེ་རྗེས་མོས་གཉིད་འཆོལ་འཁྱམས་མྱུལ་བའི་གོམ་པ་སྤོས་
ནས་ཤོད་ལ་བབས། སྒོ་རའི་ནང་དུ་སླེབས་པ་དང་། ཕྱི་ན་འཁྱམས་མུས་ཡིན་པའི་ཁྲམ་
པས་མ་མཐོང་བ་བྱེད་ཆེད་མོས་གོག་བགྲོད་བྱས། བཞུད་ལ་ཉེ་བའི་ཟླ་བས་ད་དུང་རི་ཐང་
ལ་འོད་ཟེར་ཁྲ་ལམ་ལམ་འཕྲོ་བར་བྱེད། མོས་རིབ་མའི་སྒོ་མ་ཕྱེ་བར། ཡུར་འགྲམ་ནས་
གྱང་བརྒལ་ཏེ་ཐོན། མོ་རི་ཐང་གི་ཟུར་དུ་སླེབས་པ་དང་རྡོག་ཐོན་བྱས། མོས་ལྡེམ་ཤུགས་
ཀྱིས་ཕྱུག་པའི་གོམ་ཆུང་བྲེལ་བ་ཚ་པོ་ཞིག་སྤོ་བཞིན་མདུན་ལ་བསྐྱོད་པ་དང་། སྐབས་རེ་
སྣང་མེད་ངང་ནས་ང་རོ་རྣ་བར་གཟན་པ་རེ་སྒྲོག་པར་བྱེད། གླ་མཁན་མའི་གྲིབ་གཟུགས་
ཤིན་ཏུ་རིང་བ་དེས་མོའི་གམ་གྱི་ས་ངོས་ནས་ཕྱི་བཞིན་མཉམ་སྐྱོད་བྱས། སྐབས་སྐབས་ལ་
མཚན་བྱ་ཞིག་གིས་མོའི་མགོ་ཐོད་དུ་ལྡིང་སྐོར་རྒྱག་པར་བྱེད། ཞིང་ར་རེ་རེ་བཞིན་གྱི་སྒོ་
རའི་ནང་ནས་ཁྱི་ཡིས་མོ་ཡོང་སྒྲ་ཐོས་ཚེ་ཟུག་སྐད་སྒྲོག་པར་བྱེད་ཅིང་། ཁྱི་གཅིག་གིས་
ཡུར་བུར་མཆོངས་ནས་མོ་དེད་དེ་རྨུག་པར་ཡོང་། འོན་ཏེ་མོས་ཁ་ཕྱིར་སློག་ནས་དེ་ལ་ང་
རོ་དྲག་པོ་ཞིག་བསྒྲགས་པས། ཁྱི་དེ་སྐྲག་ནས་ལམ་སེང་བྲོས་ཕྱིན་ཏེ། ཁྱི་ཚང་གི་ནང་དུ་
འཁུམས་ནས་སྐད་རྒྱག་མི་ཕོད་པར་གྱུར།
162

མགུལ་རྒྱན།
དེ་དུས་རིབ་ཕྲུག་ཁྱུ་གཅིག་གིས་ས་སྟེང་དུ་རྩེད་འཇོ་བྱེད་ཀྱང་། དྷི་ཨན་ནེ\སྨྱོ་བ
ལྟ་བུའི་འདུར་རྒྱུགས་བྱེད་མཁན་སྨྱོན་མ་དེ་ཤོར་ཡོང་དུས། སྲོག་ཆགས་སྙིང་ཆུང་དེ་ཚོ་
ཕྱོགས་བཞིར་བྲོས་ནས་འགྲོ་ཞིང་། རིབ་ཕྲུག་དང་རི་བོང་ཨ་མ་རྣང་མའི་ས་ཤུར་གྱི་ནང་
དུ་འཛུལ་ནས་རིག་རྒྱུ་མེད་པར་གྱུར་ལ། རི་བོང་པ་ཕས་ས་ལྡིང་གནམ་ལྡིང་བྱེད་བཞིན་
དུ་བྱ་འཕུར་བ་ལྟར་རྒྱུག་ཅིང་། དེའི་རྣ་བ་ཆེན་པོ་ཀེར་ནས་འཕགས་མཆོངས་བྱེད་པའི་
གཟུགས་རིས་དེ་སྐབས་སྐབས་ལ་བཞུད་བཞིན་པའི་ཟླ་བའི་ངོས་སུ་གསལ་ཞིང་། དེ་དུས་
ཟླ་བ་ནི་ས་གཞི་རིལ་མོའི་མཐའ་ཟེར་མར་བབས་ནས། གནམ་མཐའི་ས་ངོས་ཀྱི་ལྒང་བཞུ་
ཤིན་ཏུ་ཆེ་བ་ཞིག་ལྟར་སྣང་ཞིང་།དེས་གསེག་ནས་འཕྲོས་པའི་འོད་སྣང་ཀླུང་ཐང་ལ་ཁྱབ།
སྐར་མ་ནི་གནམ་གུར་གྱི་འཇིངས་སུ་ཡལ་ཟིན་པ་དང་། བྱེའུ་ཁ་ཤས་ཀྱིས་ཅེའུ་ཅེའུ་
ཡི་སྐད་སྒྲོག་ཅིང་ནམ་གསལ་མགོ་ཚུགས། བུ་མོས་རྒྱུགས་ནས་ཤུགས་ཟད་སྟོབས་རྫོགས་
ལ་གྱུར་ཏེ་དབུགས་ཧལ། ཞོགས་པའི་མཚམས་སྤྲིན་དམར་པོའི་ཁྲོད་ནས་ཉི་མ་འཕགས་
ཡོང་དུས་མོས་རྒྱུགས་མཚམས་བཞག
མོའི་རྐང་པ་སྐྲངས་ནས་རྒྱུགས་མི་ཐུབ་མོད། རྒྱང་རིང་ན་ཆུ་རྫིང་ཤིན་ཏུ་ཆེ་བ་
ཞིག་ཡོད་པ་མཐོང་ཞིང་། གཡོ་མེད་ཀྱི་ཆུ་ནི་ཞོགས་པའི་མཚམས་སྤྲིན་གྱི་འོད་འཕྲོས་
པའི་འོག་ཏུ་ཁྲག་ལྟར་དམར་བར་སྣང་། མོས་ལག་པས་བྲང་ཁ་གནོན་བཞིན་གོམ་ཆུང་
སྤོས་ཏེ་ཀྱོག་ཙམ་ཀྱོག་ཙམ་ངང་འགྲོ་བཞིན་དུ་ཆུ་རྫིང་གི་ནང་དུ་རྐང་པ་གཉིས་སྦོང་
དགོས་སྙམ།
མོས་རྩྭ་རྫོབ་ཀྱི་སྟེང་དུ་བསྡད་ནས་ཐལ་རྡུལ་གྱིས་འཚོས་པའི་ལྷམ་ཆེན་འཕུད་པ་
དང་། ཨུ་སུག་ཕྱིར་འཐེན་ཏེ་སྐབས་སྐབས་ལ་ལྦུ་བ་ཐོན་པ་ལས་འགུལ་ཙམ་ཡང་མི་བྱེད་
པའི་ཆུའི་ནང་དུ་སྔོན་མོར་གྱུར་པའི་རྐང་པ་སྦངས་པ་རེད།
[1]དྷི་ཨན་ནེ(Diane)ནི།རོ་མའི་ལྷ་སྒྲུང་ནང་གི་ལྷ་མོ་ཡིན་པ་དེ་རྔོན་རྒྱག་སོགས་ཀྱི་བདག་མོ་ཡིན་པའོ།།
163

འཛམ་གླིང་རྩོམ་རིག་གྲགས་ཅན་བོད་འགྱུར་དཔེ་ཚོགས།
དྭངས་བསིལ་ཡིད་གར་འོང་བའི་བདེ་སྣང་ཞིག་རྟིང་པ་ནས་མགྲིན་པ་བར་ཤར་རྒྱག་
རྒྱུགས་པ་དང་། མོས་མིག་མི་འཛུམ་པར་འཇིངས་ཟབ་པའི་ཆུ་རྫིང་དེ་ལ་ལྟ་བཞིན་དུ། གློ་
བུར་དུ་ངར་ལངས་ཏེ་ལུས་ཡོངས་རྫོགས་ཆུའི་ནང་དུ་འཛུལ་འདོད་རབ་ཏུ་འཕེལ། དེ་ལྟར་
བྱས་ན་མོའི་སྡུག་བསྔལ་ཡང་གཏན་དུ་མཇུག་བསྒྲིལ་ཐུབ་པས། མོས་ཕྲུ་གུར་ཡང་བསྐྱར་
སེམས་ཁྲལ་བྱེད་མི་དགོས་ཤིང་། མོ་ལ་ཞོད་འཇགས་དགོས་པ་དང་། སད་དུས་མེད་པའི་
གཉིད་ཀྱི་ངལ་གསོ་མཐར་ཕྱིན་པ་ཞིག་ལ་ཞུགས་དགོས་པ་རེད། དེས་ན་མོས་ཡར་ལངས་
ཏེ་དཔུང་ལག་བརྐྱངས་ནས་མདུན་ལ་གོམ་པ་གཉིས་སྤོས། མོའི་བརླ་ཤའི་བར་དུ་ཆུའི་
ནང་སྦངས་ཟིན་ནས་མཆོངས་རྩིས་བྱེད་དུས། ཚིགས་རྡོག་གི་སྟེང་དུ་ཚ་ཟུག་དྲག་པོ་ཞིག་
བརྒྱབ་ནས། མོ་རང་དབང་མེད་པར་གོམ་གང་ཕྱི་ནུར་བྱེད་དགོས་བྱུང་ཞིང་སྐྲག་ནས་སྐད་
ཤོར། ད་བྱེད་དུས་མོའི་པུས་མོ་ནས་རྐང་པའི་རྩེ་བར་དུ་འབུ་པད་པ་ནག་རིང་མང་པོས་
སོ་བཏབ་ནས་མོའི་ཁྲག་འཇིབ་བཞིན་ཡོད་པ་དེ་ཚོ་ཚང་མ་སྦོས་ལྡིར་ལྡིར་ངང་མོའི་ཤ་
ལ་དམ་པོར་འབྱར་ནས་ཡོད། མོས་དེ་ཚོར་རེག་མི་ཕོད་པར། སྐྲག་ནས་སྐད་ཁ་མེད་སྣ་
མེད་དུ་བརྒྱབ། མོའི་ཡིད་ཆད་དྲག་པོའི་སྐད་འབོད་ཀྱི་སྒྲ་དེ་ཐག་རིང་གི་ས་ནས་ཤིང་རྟ་
དེད་ནས་འགྲོ་མཁན་ཞིང་པ་ཞིག་གིས་ཐོས། དེས་མོ་ལ་པད་པ་རེ་རེ་བྱས་ནས་ཕྱིར་བཀོག་
རོགས་བྱས་པ་དང་། རྩྭ་སྔོན་པོས་རྨ་ཁ་དམ་པོར་མནན་ཞིང་། དེ་ནས་ཤིང་རྟ་བཏང་སྟེ་བུ་
མོ་དེ་སྦྱིན་བདག་གི་གཞིས་ཀ་བར་ཤར་རྒྱག་ཕྱིར་བསྐྱལ།
མོ་མལ་དུ་ཟླ་ཕྱེད་ལུས། རྗེས་སུ་མོ་ཡར་ལངས་པའི་ཉིན་དེའི་སྔ་དྲོ་སྒོ་ཁ་ན་ཡོད་དུས།
གཞིས་ཀའི་བདག་པོ་གློ་བུར་དུ་ཡོང་ནས་མོའི་མདུན་དུ་ལངས།
ཁོས “ག་འདྲ་འདུག” ཅེས་དང་། “གནས་ཚུལ་དེ་དེ་འདྲ་བྱས་ནས་ཐག་ཆོད་པ་
རེད་པས” ཞེས་བཤད།
མོས་ཐོག་མར་ལན་མ་བཏབ་ཅིང་། རྗེས་སུ་ཁོས་དེ་གར་ལངས་ལངས་པར་བསྡད་དེ་
164

མགུལ་རྒྱན།
ཨུ་ཚུགས་ངང་མོ་ལ་ཅེར་ལྟ་བྱེད་པས་ན། གཞི་ནས་ཤིན་ཏུ་དཀའ་བའི་ངང་ནས། “མིན་
ལགས། སྦྱིན་བདག་ལགས། ཡོང་བགྱི་མ་རེད་ལགས” ཞེས་ཚིག་འབྲུ་ཁ་ཤས་ཐོན།
ཁོ་དེ་མ་ཐག་ཏུ་ཁོང་ཁྲོ་ལངས།
66‘ཡོང་བགྱི་མ་རེད་ཨེ་ལགས། བུ་མོ། མི་ཡོང་བའི་རྒྱུ་མཚན་ཅི་རེད་ལགས།”
མོས་ངུ་བཞིན་དུ “ཡོང་བགྱི་མ་རེད་ལགས” ཞེས་ཡང་ནས་ཡང་དུ་བརྗོད།
ཁོས་མོ་ལ་གཟིར་ལྟ་བྱེད་ཅིང་། མོའི་གདོང་ལ་གཏད་དེ། “ཁྱོད་ལ་དགའ་རོགས་ཡོད་
པས་ཡིན་ནམ” ཞེས་ང་རོ་བསྒྲགས།
མོ་ནི་ངོ་ཚས་ལུས་ཡོངས་འདར་ཞིང་། “ཡིན་པར་ཆ་ཞོག” ཅེས་སུ་དབ་དིབ་ངང་བཤད།
ཁོའི་ངོ་གདོང་དམར་རྐྱང་ཆགས་ཤིང་། ཁོང་ཁྲོས་གཏམ་ཡང་གསལ་པོ་སྨྲ་མི་ཐུབ་
པར་གྱུར།
“ཨ་ལས། ཁྱོད་ཀྱིས་མཐའ་མར་ངོས་བླངས་སོང་། འཆལ་མོ་ཁྱོད། ལྟས་ངན་དེ་ལས་
ཀ་ཅི་བྱེད་མཁན་རེད་དམ། སྤྲང་པོ་དང་། དབུལ་པོ་དབུལ་ནག་དང་། འཁྱམ་ཁྱི་དང་། ཡི་
དྭགས་སུ་ཡིན་ཤོད་དང་། ཁོ་ཅི་བྱེད་མཁན་རེད།”
མོས་ལན་མ་བཏབ་པས། “འོ་ཡག ཁྱོད་ཀྱིས་བཤད་མ་འདོད་ན། བྱས་ན་ངས་
བཤད་ཀོརན་བྷོ་དྷི་རེད་པས" ཞེས་ཁོས་མུ་མཐུད་དེ་དྲིས།
མོས་སྐད་ཆེན་པོས “ཨ་ཙི། མ་རེད། ཁོང་མ་རེད་ལགས” ཞེས་བཤད།
“འོ་ན་ཕི་ཨེར་མར་ཏེན་རེད་པས།"
“ཨུ་ཧུ། ཁོང་མ་རེད། སྦྱིན་བདག་ལགས།”
ཁོས་སེམས་འཚབ་ཅིང་ཁོང་ཁྲོ་ལངས་པའི་ངང་ཡུལ་དེ་གའི་ཕོ་གསར་ཡོད་ཚད་
ཀྱི་མིང་རེ་རེ་བཞིན་ནས་བོས། མོས་ཚང་མ་ཁས་མ་བླངས་ཤིང་། སེམས་ཤིན་ཏུ་སྐྱོ་ནས་
པང་ཁེབས་སྔོན་པོའི་ཟུར་སྣེ་ཡར་གཟེངས་ཏེ་མིག་བར་མེད་ཕྱིས། འོན་ཏེ་ཀུན་སྤྱོད་མེད་
165

འཛམ་གླིང་རྩོམ་རིག་གྲགས་ཅན་བོད་འགྱུར་དཔེ་ཚོགས།
མཁན་གྱིས་གཤིས་ཀ་གྱོང་པོ་སྟོན་པ་བཞིན་དུ། ཁོས་ད་དུང་ཐར་པར་མ་བཏང་བར་རྩད་
འདྲི་བྱེད་པ་དང་། མོའི་གསང་བ་རྟོགས་པ་བྱ་ཕྱིར་མོའི་སྙིང་ལ་གྲི་གཞོག་རྒྱག་པ་ནི་ཇི་
ལྟར་ཤ་ཁྱིས་ས་ཕུག་གི་ནང་དུ་སྲོག་ཆགས་ཡོད་པ་རྫི་ཚོར་རྗེས། དེ་ཉིད་འཛིན་མ་ཐུབ་
ཀྱི་བར་དུ་ཉིན་གང་བསྔོགས་མཚམས་མི་འཇོག་པ་དང་འདྲའོ། །ཁོས་གློ་བུར་དུ་རྨོངས་
གཉིད་ལས་སད་པ་བཞིན་དུ། “ལྟས་ངན། ཡཱ་ཁོ་རེད། ན་ནིང་གི་གླ་པ་དེ། ཁོས་རྟག་པར་
ཁྱོད་དང་ཁ་བརྡ་བྱེད་པ་མ་ཟད། ཁྱོད་གཉིས་གཉེན་སྒྲིག་བྱ་རྒྱུ་བྱས་པ་རེད་ཅེས་མིས་
བཤད་ཀྱིས” ཞེས་སྐད་བརྒྱབ།
རོ་སེ་འཚབ་ནས་དབུགས་གཏོང་དཀའ་བར་གྱུར་ཅིང་། ཁྲག་དྲོན་ཡར་འཕྱུར་ཡོང་
ནས་ངོ་གདོང་དམར་རྐྱང་ཆགས། མོའི་མིག་ཆུ་གློ་བུར་དུ་ཆད་པ་དང་། མིག་ཆུའི་ཕྲེང་
རྡོག་ནི་དམར་པོར་བསྲེགས་པའི་དབུར་ཏིའི་སྟེང་དུ་ཆུ་ཐིགས་ལྟུང་བ་ལྟར་འགྲམ་པའི
སྟེང་དུ་ལམ་སེང་སྐམ་པར་གྱུར།
“མ་རེད་ལགས། ཁོ་མ་རེད།ཁོ་མ་རེད།”
གྲོང་གསེབ་པ་གཡོ་སྒྱུ་ཅན་དེས་གནས་ཚུལ་ངོ་མ་ཕྲན་བུ་རྫི་འཚོས་པས་ན། “ཁོ་
མིན་པ་ཁྱོད་ཀྱིས་ཁས་ལེན་ཕོད་དམ” ཞེས་རྩད་འདྲི་བྱས།
མོས་ལམ་སེང་ངས་ཁྱེད་ལ་མནའ་བསྐྱལ་ཆོག ངས་ཁྱེད་ལ་མནའ་བསྐྱལ་ཆོག་
ཅེས་སུ་ལན་བཏབ་ཅིང་། མནའ་དཔང་ལ་ཅི་ཞིག་འཛུགས་བསམས་ཀྱང་། བླ་ན་མེད་
པའི་མཚན་དེ་ཚོ་འབོད་མི་ཕོད། སྟབས་ལེགས་ནས་ཁོས་མོའི་སྐད་ཆ་མཚམས་བཅད་
དེ། “ཡིན་ན་ཡང་ཁོས་རྟག་པར་ཁྱོད་ཀྱི་ཕྱི་བཞིན་དུ་ཁུག་ཁུག་ཀྱོག་ཀྱོག་དེ་ཚོར་འགྲོ་
བ་མ་ཟད། ཟས་ཟ་རིམ་བཞིན་དུ་ཁོས་ཁྱོད་རང་ཁྱུར་མིད་གཏོང་འདོད་པ་ལྟར་ཁྱོད་ལ་
མིག་གིས་ཅེར་ནས་ལྟ་བགྱི་འདུག ཁྱོད་ཀྱིས་ཁོ་ལ་ཁས་བླངས་པ་མ་རེད་དམ། ཡ། ཤོད་
དང” ཞེས་བཤད།
166

མགུལ་རྒྱན།
ད་ཐེངས་མོས་སྦྱིན་བདག་གི་གདོང་ལ་ཐད་ཀར་ལྟ་བཞིན་དུ། “བླངས་མེད། ལེན
མྱོང་རྩ་བ་ནས་མེད། རྩ་བ་ནས་མེད། ངས་བྱམས་བརྩེ་ཅན་གྱི་གནམ་བདག་དཔང་དུ་
བཙུགས་ནས་ཁྱེད་ལ་མནའ་བསྐྱལ་ཆོག ཁོས་ང་ལ་ཞུ་བ་འཐེན་པར་དེ་རིང་ཡོང་བར་ཆ་
བཞག་ནའང་།ངས་ཁོ་ལ་ཁས་ལེན་བགྱི་མ་རེད” ཅེས་བཤད།
མོའིའི་རྣམ་འགྱུར་དེ་ལྟར་ལྷག་བསམ་རྣམ་པར་དག་པས། གཞིས་ཀའི་བདག་པོ་རང་
ཤུགས་སུ་ཐེ་ཚོམ་བྱེད་དགོས་པར་གྱུར། ཁོས “བྱས་ན། ཅི་བྱས་པ་རེད། ཁྱོད་ལ་བཀྲ་མ་
ཤིས་པའི་གནས་ཚུལ་ཇི་འདྲ་ནི་བྱུང་མེད། དེ་འདྲ་ཡིན་ན་ཚང་མས་ཧ་གོ་བགྱི་རེད་པོ།
གནས་ཚུལ་ཚབས་ཆེ་བ་ཅི་མེད་ན། གླ་མཁན་མ་ཞིག་གིས་བདག་པོའི་རེ་བ་ཁས་མི་ལེན་
པ་བྱེད་སྲིད་བགྱི་མ་རེད།ད་བྱས་ན་དེའི་ནང་དུ་གནས་ཚུལ་ཅི་ཞིག་ཡོད་ངེས་རེད” ཅེས་
ཆིག་ལབ་བརྒྱབ།
“ཁྱོད་འདོད་པ་མེད་བདེན་ཡིན་ནམ” ཞེས་ཁོས་སླར་ཡང་དྲིས།
མོས་དབུགས་རིང་ཞིག་བཏང་སྟེ། “ངས་དེ་འདྲ་བྱས་ན་ཡོང་བགྱི་མ་རེད། སྦྱིན་
བདག་ལགས” ཞེས་བཤད་པས། ཁོས་ཁ་ཕྱིར་སློག་ནས་ཕྱིན།
མོའི་བསམ་པར་ལས་ཀ་རྙོག་དྲ་ཚ་པོ་དེ་ལས་ཐར་བ་རེད་སྙམ་ནས། ཉིན་མོ་དེའི་
དུས་ཚོད་ལྷག་མའི་ནང་དུ་མོ་སེམས་རྣལ་ལ་ཅུང་ཟད་བབས་པ་རེད། འོན་ཏེ་མོའི་སྐེད་པ་
སྐྱུར་མོར་གྱུར་ཅིང་རྐང་པར་ཟུག་གཟེར་ལྡང་བ་དང་། ལུས་སེམས་གཉིས་དུབ་ཀྱི་སྣང་བ་
བྱུང་བ་ནི་མོས་རྟ་རྒན་དཀར་པོ་དེའི་ཚབ་ལ་ཞོགས་པ་སྔ་པོ་ནས་འབྲུ་ལེན་འཕྲུལ་འཁོར་
ལ་སྦྲེལ་ནས་སྐོར་བ་ཉིན་གང་བསྐོར་བ་དང་འདྲའོ།།
མོས་གང་སྔ་སྔ་ཉལ་བ་མ་ཟད། གཉིད་ཀྱང་ལམ་སེང་ཁུག་པ་རེད།
ནམ་ཕྱེད་ལ་ལག་པ་གཉིས་ཀྱིས་མོའི་ཉལ་ཁྲིར་འཆང་བ་དེས་མོ་གཉིད་ལས་སད། མོ་
དངངས་ཤིང་འདྲོགས་པར་གྱུར་ན་ཡང་། གཞིས་ཀའི་བདག་པོའི་སྐད་ཀྱིས་མོ་ལ “སྐྲག་
167

འཛམ་གླིང་རྩོམ་རིག་གྲགས་ཅན་བོད་འགྱུར་དཔེ་ཚོགས།
མི་དགོས། རོ་སེ། ང་ཡིན། ཁྱོད་དང་སྐད་ཆ་བྱེད་པར་ཡོང་བ་ཡིན” ཞེས་བཤད་པ་མོས་
ལམ་སེང་ངོ་ཤེས། སྔོན་ལ་མོ་ཧང་སངས་པ་དང་། རྗེས་སུ་ཁོས་མོའི་མལ་ནང་འཛུལ་རྩིས་
བྱེད་པས། ཁོས་ཅི་བྱེད་འདོད་པ་མོས་གཞི་ནས་ཤེས་ཏེ་ལམ་སེང་ཁོང་འདར་དྲག་པོ་ཤོར།
དེ་ཡང་མཚན་མུན་གྱི་ཁྲོད་དུ་མོ་ནི་རོགས་མེད་ཁེར་རྐྱང་ཡིན་སྣང་འཆར་བ་དང་། གཉིད་
ཧོབ་སད་བྱས་ཚར་ཙམ་ཡིན་པས། ད་དུང་གཉིད་ཡག་པོ་དྭངས་མེད་པ་མ་ཟད། ལུས་ནི་
གཅེར་བུ་རེད། འོན་ཏེ་མོས་འགོག་རྒོལ་ཉབ་བེ་ཉོབ་བེར་བྱེད་པ་ཙམ་ཡིན་ཏེ། དེ་ཡང་
ཕྱོགས་གཅིག་ནས་མོས་རང་ཉིད་ཀྱི་རང་བཞིན་ལྷན་སྐྱེས་ཀྱི་འདོད་ཆགས་དང་འཐབ་
རྩོད་བྱེད་དགོས་པ་དང་། རང་བཞིན་དྲང་བའི་མིའི་ལུས་ལ་ཏག་ཏག་ལྷན་སྐྱེས་ཀྱི་འདོད་
ཆགས་ཀྱང་ཧ་ཅང་ཆེ། ཕྱོགས་གཞན་ཞིག་ནས་གཤིས་ཀ་རྟུལ་ཞིང་གཉོད་ཆུང་ཡིན་མཁན་
དེ་ཚོས་ཏག་ཏག་སོམ་ཉི་བྱས་ནས་བློ་ཐག་ཆོད་པོ་མེད་པས་ན། མོས་རང་ཉིད་འདོད་ཆགས་
ཀྱི་དབང་འོག་ནས་ཐར་བ་བྱེད་ཐུབ་བགྱི་མེད་པ་རེད། མོས་ངོ་གདོང་སྐབས་རེ་གྱང་དང་
སྐབས་རེ་ཕྱི་ལ་ཕྱོགས་ནས་གཞིས་ཀའི་བདག་པོས་ཨུ་ཚུགས་ཀྱིས་མཆུ་དང་མཆུ་སྦྱར་
ནས་མོ་ལ་བརྩེ་བརྡ་བསྟན་པ་ལས་གཡོལ་བར་བྱེད། མོས་རྡོག་ཤད་བརྒྱབ་ནས་ཤུགས་ཟད་
སྟོབས་རྫོགས་ལ་གྱུར་ཅིང་། ལུས་པོས་མལ་གྱི་ནང་དུ་གཅུས་གཅུས་ཕྲན་བུ་ལས་བྱེད་མི་
ཐུབ་པར་གྱུར། ཁོ་ནི་འདོད་ཆགས་ཀྱིས་བསྐུལ་འོག་ཤིན་ཏུ་ནས་བརླང་ཞིང་རྩུབ་པར་གྱུར།
ཁོས་གློ་བུར་དུ་མོའི་མལ་ཆས་ཆ་ཚང་བཤུས།དེ་དུས་ད་ནི་རང་ཉིད་ཀྱིས་འགོག་རྒོལ་ཐུབ་
ཐབས་བྲལ་བ་ཧ་གོ་ཞིང་། མོས་ལག་པ་གཉིས་ཀྱིས་ངོ་གདོང་བཀབ་སྟེ་རྔ་མོང་བྱ་བཞིན་དུ་
རང་སྲུང་བྱེད་མཚམས་བཞག
གཞིས་ཀའི་བདག་པོ་མཚན་དེར་མོའི་ཟླ་ལ་ཉལ་བ་དང་། ཉིན་གཉིས་པའི་དགོང་མོ་
སླར་ཡང་ཡོང་ཞིང་། རྗེས་སུ་ཉིན་ལྟར་གྱི་དགོང་མོ་ཡོང་བ་རེད།
ཁོ་གཉིས་འཚོ་བ་མཉམ་དུ་བསྐྱལ་བ་རེད།
168

མགུལ་རྒྱན།
ཉིན་ཞིག་གི་ཞོགས་པར་ཁོས་མོ་ལ། “ངས་ཆོས་ཁང་ལ་གཉེན་སྒྲིག་སྔོན་བརྡ་ཁྱབ་
བསྒྲགས་བྱེད་དུ་བཅུག་པ་ཡིན། ཟླ་བ་རྗེས་མར་ང་གཉིས་གཉེན་སྒྲིག་བྱེད་དགོས”
ཞེས་བཤད།
མོས་ལན་མ་བཏབ། མོས་ཅི་བཤད་ཐུབ་བམ། འགོག་རྒོལ་ཡང་མ་བྱས་ཏེ། ད་ཆ་མོས་
ད་དུང་ཅི་བྱེད་ཐུབ་བམ།
4
མོས་ཁོའི་ཆུང་མ་བྱས་པས་རང་ཉིད་གཏིང་མཐའ་བྲལ་བའི་དོང་རིང་ཞིག་གི་ནང་
ལྷུང་ནས། ནམ་ཡང་ཐོན་ཐབས་བྲལ་སྣང་འཆར་བ་དང་། ཆག་སྒོ་སྣ་མིན་སྣ་ཚོགས་ཀྱིས་
བྲག་རྡོ་ཤིན་ཏུ་ཆེན་པོ་ཞིག་ལྟར་མོའི་མགོ་ཐོད་དུ་དཔྱངས་ནས། ནམ་ཡིན་ཡང་མར་ལྷུང་
ཆོག་ཆོག་ཡིན་སྣང་འཆར། མོས་ཁྱོ་བོའི་ཅི་ཞིག་བརྐུས་པ་དེ་གང་ལྟར་ཉིན་ཞིག་ཁོས་ཧ་
གོ་བགྱི་རེད་ཁོ་ན་སྙམ། མོས་ད་དུང་རང་ཉིད་ཀྱི་ཕྲུ་གུ་དྲན་པ་སྟེ། མོའི་ཆག་སྒོ་ཡོངས་
རྫོགས་ཕྲུ་གུ་དེ་ལས་བྱུང་བ་དང་། ཡང་མོའི་འཇིག་རྟེན་མི་ཡུལ་འདིའི་སྟེང་གི་བདེ་སྐྱིད་
ཡོངས་རྫོགས་ཀྱང་ཕྲུ་གུ་དེ་ལས་བྱུང་བ་རེད།
མོས་ལོ་ལྟར་ཁོ་ལ་བལྟ་བར་ཐེངས་གཉིས་རེ་འགྲོ་བ་དང་། ལོག་ཡོང་ཐེངས་ཚང་མར་
མོ་དེ་བས་ཡི་མུག་ཆེ་རུ་ཕྱིན།
འོན་ཏེ་མོས་རིམ་བཞིན་གོམས་རྗེས། མ་གཞི་མོའི་སེམས་ནང་ད་དུང་གསལ་ལ་མ་
གསལ་ངང་འཇིགས་སྐྲག་གི་ལྷག་འཕྲོ་ཕྲན་བུ་ཡམ་ཡོམ་དུ་འཕྱོ་བར་བྱེད་ན་ཡང་། མོའི་
སེམས་ཁྲལ་ཞི་བ་དང་།སེམས་ཀྱང་རྣལ་ལ་བབས་ཤིང་། འཚོ་བར་གདེང་ཚོད་ཡོད་པར་གྱུར།
ལོ་ཤས་ཕྱིན་པ་དང་། ཕྲུ་གུ་ལོ་དྲུག་ལ་སླེབས་ཤིང་། མོ་ད་ལྟ་བདེ་སྐྱིད་དང་ལྡན་པ་
169

འཛམ་གླིང་རྩོམ་རིག་གྲགས་ཅན་བོད་འགྱུར་དཔེ་ཚོགས།
ཞིག་རེད་ཅེས་ཧ་ལམ་བཤད་ཆོག་མོད། བསམ་ཡུལ་ལས་འདས་པ་ཞིག་ལ་གཞིས་ཀའི་
བདག་པོའི་བློ་ཡིད་གློ་བུར་དུ་རྨོངས་པར་གྱུར།
ལོ་གཉིས་གསུམ་གྱི་ནང་དུ། ཁོ་ལ་སེམས་དོན་ཅི་ཞིག་ཡོད་པ་ལྟར་སྐྱོ་མདངས་ཐོན་
ཞིང་། སེམས་ནད་ཅིག་ཉིན་རེ་བཞིན་དུ་ཇེ་ལྕིར་འགྲོ་བ་དང་འདྲ། དགོང་ཟས་ཟ་དུས་ཁོ་
གསོལ་ལྕོག་གི་ཟུར་དུ་ཧོན་འཐོར་ནས་ཡུན་རིང་བསྡད་དེ། ལག་པས་མགོ་བོ་སྐྱོར་ནས་
དབུགས་རིང་ནར་ནར་འཐེན་པ་ནི། སེམས་གཅོང་ཞིག་གིས་ཁོ་ལ་མནར་གཅོད་གཏོང་བ་
དང་འདྲ། ཁོས་སྐད་ཆ་བཤད་དུས་དེ་སྔོན་ལས་ངང་ཐུང་འཚབ་འཚུབ་ཆེ་ཞིང་། སྐབས་རེ་
ཐ་ན་ཤིན་ཏུ་རྩུབ་པར་སྣང་། ཁོས་ཆུང་མར་གསལ་པོ་བཤད་སྟབས་མི་བདེ་བའི་ལྟ་སྟངས་
གང་ཞིག་ཡོད་པ་འདྲ་སྟེ། ཁོས་མོ་ལ་སྐད་ཆ་བཤད་དུས་གློ་བུར་དུ་ཁོང་ཁྲོ་ལང་བ་དང་། ཐ་
ན་ཏོག་ཙམ་མ་འགྲིག་པ་བྱུང་ན་ཚིག་པ་ཟ་བགྱི་ཡོད་པ་རེད།
ཉིན་ཞིག་ཁྱིམ་མཚེས་མ་ཞིག་གི་ཕྲུ་གུས་སྒོ་ང་ཉོ་བར་ཡོང་དུས་མོ་བྲེལ་བ་ཆེ་
སྒང་ཡིན་པས། ཕྲུ་གུ་དེ་ལ་སུན་སྣང་ཕྲན་བུ་བྱས་པར། མོའི་ཁྱོ་བོ་གློ་བུར་དུ་ཤོར་ཡོང་
ནས། “གལ་སྲིད་ཁོ་ཁྱོད་རང་གི་ཕྲུ་གུ་ཡིན་ན། ཁྱོད་ཀྱིས་ཁོ་ལ་ལྟ་སྟངས་འདི་འདྲ་བྱེད་ཀྱི་
མ་རེད” ཅེས་མོ་ལ་ཁ་ངན་ཚིག་ངན་བཤད།
མོ་ཧང་སངས་ནས་ཡུན་རིང་པོ་ལན་ཇི་ལྟར་འདེབས་དགོས་ཀྱང་མ་ཤེས་པར་ལུས་
ལ། རྗེས་སུ་མོ་ཁང་པའི་ནང་ལོག་པ་དང་། དེ་སྔའི་སེམས་ཁྲལ་འདྲ་མིན་འདྲ་ཚང་མ་དྲན་
གསོས་པར་གྱུར།
དགོང་ཟས་ཟ་དུས་གཞིས་ཀའི་སྦྱིན་བདག་གིས་མོ་ལ་སྐད་ཆ་མི་བཤད་ལ། ལྟ་ཙམ་
ཡང་མི་བྱེད་ཅིང་། ཁོས་མོ་ལ་མ་འདོད་པ་དང་མཐོང་ཆུང་བྱེད་པ་འདྲ་ཞིང་། མཐའ་མར་
ཁོས་ཅི་ཞིག་ཧ་གོ་བ་དང་འདྲ།
མོ་བྱ་སྟངས་བྱེད་སྟངས་མ་ཤེས་པར་དགོང་ཟས་ཟོས་རྗེས་ཁོ་གཉིས་ཁེར་མར་སྡོད་མི་
170

མགུལ་རྒྱན།
ཕོད་པས།ཕྱིར་ཐོན་ཏེ་ཤར་རྒྱག་ཆོས་ཁང་ལ་རྒྱུགས་ནས་ཕྱིན།
མཚན་མོ་ཟིན་པ་དང་། གུ་དོག་པའི་འདུ་ཁང་དབུས་མར་མུན་པ་ཤིན་ཏུ་ནག་ན་
ཡང་། ཁུ་སིམ་གྱི་ཁྲོད་དུ་མཆོད་ཁྲིའི་གམ་ནས་ཕར་འགྲོ་ཚུར་འོང་བྱེད་མཁན་གྱི་གོམ་
སྒྲ་ཐོས་པ་དེ་ནི་ད་བྱེད་དུས་དཀོན་གཉེར་གྱིས་གདུང་ཁང་མདུན་གྱི་སྣུམ་བཞུ་དེ་སྤོར་
བཞིན་ཡོད། སིག་སིག་ཏུ་གཡོ་བའི་བཞུ་འོད་ཤིན་ཏུ་ཉམས་ཞན་པ་དེ་ཐོག་པང་སྒོར་མོའི་
འོག་གི་སྨག་མུན་གྱི་ཁྲོད་དུ་ཧ་ལམ་ནུབ་པར་གྱུར་མོད། རོ་སེའི་ངོས་ནས་བཤད་ན་དེ་ནི་
མཐའ་མཇུག་གི་རེ་བ་ཕྲ་མོ་ཞིག་དང་འདྲའོ། །མོས་བཞུ་འོད་ལ་ལྟ་བཞིན་དུ་པུས་མོ་རྡིག་
ཅེས་བཙུགས།
སྣུམ་བཞུ་ཆུང་ཆུང་དེ་ལྕགས་ཐག་འཐེན་སྒྲ་དང་ཆབས་ཅིག་སླར་ཡང་མཁའ་དབྱིངས་
སུ་འཕགས་མ་ཐག་ཏུ། རྡོ་གཅལ་གྱི་སྟེང་ནས་ཤིང་ལྷམ་གྱི་རྡོག་སྒྲ་སྙོམས་པོར་གྲག་ཅིང་། དེ་
ནས་ཐག་པ་ས་ལ་དྲུད་པའི་སྒྲ་གྲག ཅོང་ཆུང་ལས་དགོང་མོའི་གསོལ་འདེབས་ཀྱི་ཅོང་བརྡ་
གྲག་པ་དེ་ཇེ་མཐུག་ཏུ་སོང་བའི་ས་སྲོས་སྐབས་ཀྱི་སྨུག་སྤྲིན་བརྒྱུད་ནས་ཐག་རིང་ལ་ཁྱབ།
དཀོན་གཉེར་ཕྱི་ལ་ཐོན་རྩིས་བྱེད་དུས་མོས་ཁོའི་རྗེས་ནས་བསྙེགས།
“ཆོས་ཁང་གི་སྐུ་ཞབས་ཆོས་མཛད་ལགས་གཟིམ་ཁང་ན་བཞུགས་ཡོད་དམ” ཞེས་
མོས་དྲིས།
“ངས་བྱས་ན་བཞུགས་ཡོད་པ་རེད། ཁོང་གིས་དགོང་མོའི་གསོལ་འདེབས་ཀྱི་བརྡ་
གྲགས་དུས་ཁོ་ནར་དགོང་ཟས་བཞེས་བགྱི་རེད” ཅེས་ཁོས་ལན་བཏབ།
དེས་ན་མོས་འདར་སིག་སིག་ངང་ཆོས་ཁང་གི་ཆོས་མཛད་སྡོད་སའི་རིབ་མའི་སྒོ་ཕྱེ།
ཆོས་མཛད་ཀྱིས་ཟས་ཟ་སྒང་ཡིན་པ་དེས་ལམ་སེང་མོ་སྡོད་དུ་བཅུག
“འོ་ལགས། འོ་ལགས། ཁྱེད་དེ་རིང་འདིར་ཕེབས་ནས་གསུང་རྒྱུའི་དོན་དེ་ངས་ཤེས་
སོང་། ཁྱོད་ཀྱི་ཁྱོ་བོས་ཁྱོད་ཀྱི་སྐོར་ང་ལ་བཤད་མྱོང་།"
171

འཛམ་གླིང་རྩོམ་རིག་གྲགས་ཅན་བོད་འགྱུར་དཔེ་ཚོགས།
བུད་མེད་ཤ་ཚ་རྒྱུ་དེ་དངོས་གནས་རིལ་གྲབས་བྱས། “ཁྱེད་ལ་ཅི་དགོས་སམ། ངའི་ཕྲུ་
གུ” ཞེས་ཆོས་མཛད་ཀྱིས་མུ་མཐུད་དེ་བཤད།
ཁོས་ཐང་ཁྱེམ་བུ་གང་རེ་གང་རེ་བྱས་ནས་མགྱོགས་པར་བཏུངས་པ་དང་། ཁོའི་གྲོད་
ཁོག་གི་ཆོས་གོས་ཛོར་པོ་ལྡིར་ལྡིར་གྱི་སྟེང་དུ་ཐང་ཐིགས་བཤོས།
རོ་སེས་སླར་ཅི་ཡང་བཤད་མི་ཕོད་ལ། རེ་བ་དང་བསམ་འདུན་ཡང་འདོན་མི་ཕོད་པར།
ཡར་ལངས་ནས་འགྲོ་རྩིས་བྱས་པ་ན། ཆོས་མཛད་ཀྱིས་མོ་ལ“ཤུགས་རྒྱོབས་ཤིག”ཅེས་བཤད།
མོ་ཕྱིར་ཐོན་ནས་ཕྱིན།
མོ་གཞིས་ཀར་སླེབས་པ་དང་། རང་གིས་ཅི་བྱེད་མི་ཤེས་པར་གྱུར། གཞིས་ཀའི་བདག་
པོས་མོ་བསྒུགས་ནས་བསྡད་ཡོད། མོ་མེད་ཤུལ་རིང་ལ་ལས་ཀ་བྱེད་མཁན་ཚང་མ་ལོག་
ཟིན། མོས་ཁོའི་མདུན་དུ་པུས་མོ་རྡིག་ཅེས་བཙུགས་མ་འགྱེལ་བྱས་པ་དང་། མིག་ཆུ་ཆར་
པ་བབས་པ་ལྟར་བཞུར་ཞིང་ཆོ་ངེ་ཧུ་ཤུ་དིར་དིར་ངང་བར་མེད་དུ་ངུས།
“ཁྱེད་ང་ལ་ཁོང་ཁྲོ་ཟ་དོན་ཅི་ཡིན་ལགས།”
ཁོས་ཁ་ཚིག་ངན་པོའི་སྒོ་ནས། “དེ་ནི་ང་ལ་ཕྲུ་གུ་མེད་པས་རེད། ཨ་མའི་རོ། མི་
གང་ཞིག་གིས་བག་མ་ལེན་པ་ནི་མི་གཉིས་འཆི་ཁར་ཡང་ད་དུང་འདི་འདྲ་བྱས་ནས་ཁེར་
རྐྱང་ཡུལ་པོའི་ངང་སྡོད་ཕྱིར་མ་རེད། རྒྱུ་མཚན་དེ་རེད། བ་ལ་བེའུ་མ་སྐྱེས་ན། དེ་ལ་རིན་
ཐང་སྤུ་ཙམ་ཡང་མེད། དེ་བཞིན་དུ་བུད་མེད་ལ་ཕྲུ་གུ་མ་སྐྱེས་ན་ཡང་རིན་ཐང་སྤུ་ཙམ་
མེད” ཅེས་སྐད་ཅོར་ཆེན་པོ་བརྒྱབ།
མོས་ངུ་བཞིན་དུ་ངག་དབ་དིབ་ངང་། “དེ་ནི་ངའི་ནོར་འཁྲུལ་མ་རེད། དེ་ནི་ངའི་
ནོར་འཁྲུལ་མ་རེད” ཅེས་སུ་ཡང་ནས་ཡང་དུ་བཤད།
ཁོའི་ཁ་སྤྲོ་ཅུང་ཞི་ནས “ངས་ཁྱོད་ཀྱི་ནོར་འཁྲུལ་རེད་ཟེར་བགྱི་མེད། ཡིན་ན་ཡང་
གང་ལྟར་དེས་མི་མ་སྐྱིད་པ་བཟོ་བགྱི་འདུག” ཅེས་མུ་མཐུད་དེ་བཤད།
172

མགུལ་རྒྱན།
5
ཉིན་དེ་ནས་བཟུང་སྟེ་མོ་ལ་བསམ་ཚུལ་གཅིག་རང་ཡོད་པ་སྟེ། ཡང་བསྐྱར་ཕྲུ་གུ་
གཅིག་སྐྱེ་རྒྱུ་དེ་ཡིན་པ་མ་ཟད། རང་ཉིད་ཀྱི་བསམ་འདུན་དེ་མི་ཀུན་ལ་བཤད།
ཁྱིམ་མཚེས་ཀྱི་བུད་མེད་གཅིག་གིས་མོ་ལ་ཐབས་ཤིག་བསླབས་པ་སྟེ། ཉིན་ལྟར་གྱི
དགོང་མོ་ཁྱོ་བོར་ཆུ་ཆང་ཕོར་གང་འཐུང་དུ་འཇུག་དགོས་པ་དང་། ཆུའི་ནང་དུ་གོ་ཐལ་
ཕྲན་བུ་བླུག་དགོས་པ་རེད། གཞིས་ཀའི་བདག་པོས་དགའ་སྤྲོའི་ངང་ནས་མོས་མཐུན་བྱས་
ན་ཡང་ཐབས་ཤེས་དེ་ལས་ཕན་འབྲས་མ་ཐོན་པ་རེད།
ཁོ་གཉིས་ཀྱི་ཡིད་ལ་གཅིག་བྱས་ན་གསང་བའི་བཅོས་ཐབས་འདྲ་ཡོད་སྲིད་སྙམ་
པས་ན། ཁོ་གཉིས་ཀྱིས་ག་ས་གར་འདྲི་རྩད་བྱས། ཧྥ་ལེ་བཅུའི་ས་ན་ལུག་རྫི་ཞིག་ཡོད་
ཚུལ་ཁོ་གཉིས་ལ་བཤད་མཁན་བྱུང་བས་ན། སྦྱིན་བདག་ཝ་ལེན་གྱིས་ཉིན་ཞིག་ཤིང་
རྟ་འཁོར་ལོ་གཉིས་ཅན་སྤྱོད་བདེ་དེ་བཏང་ནས་མི་དེའི་སར་བཀའ་སློབ་ཞུ་བར་ཕྱིན།
ལུག་རྫིས་ཁོ་ལ་རུ་ཊི་གཅིག་སྤྲད་པ་དེའི་ངོས་སུ་རྟགས་ཁ་ཤས་ཡོད་པ་དེའི་ནང་དུ་སྨན་
བསྲེས་ཡོད་ཅིང་། ཁོ་གཉིས་ཀྱིས་མཚན་མོ་མངོན་འདོད་བརྩེ་དགར་རོལ་བའི་སྔ་ནུབ་ཏུ་
རྡོག་བུ་རེ་ཟ་དགོས་པ་རེད།
འོན་ཏེ་རུ་ཊི་ཟོས་ཟིན་རུང་འབྲས་བུ་ཅི་ཡང་ཐོན་མེད།
སློབ་ཆུང་གི་དགེ་རྒན་ཞིག་གིས་ཁོ་གཉིས་ལ་གྲོང་གསེབ་པས་མི་ཤེས་པའི་འདོད་
པའི་སྒྱུ་རྩལ་འཕྱུག་པ་གཏན་ནས་མེད་པར་གྲགས་པའི་གསང་བ་ཁ་ཤས་བཤད་ན་ཡང་།
ཁོ་གཉིས་ལ་སྔར་བཞིན་ཕམ་ཉེས་བྱུང་བ་རེད།
ཆོས་ཁང་གི་ཆོས་མཛད་ཀྱིས་ཁོ་གཉིས་ལ་ཧྥེ་ཁེམ་དུ “སྐུ་མཚལ” ཞེས་པར་ཕྱག་
173

འཛམ་གླིང་རྩོམ་རིག་གྲགས་ཅན་བོད་འགྱུར་དཔེ་ཚོགས།
མཆོད་བྱེད་པར་འགྲོ་རྒྱུའི་གྲོས་མགོ་བཏོན་པ་དང་། རོ་སེས་མི་ཚོགས་ཆེན་པོ་ཞིག་དང་
མཉམ་དུ་ཆོས་གྲྭའི་ནང་གོག་བགྲོད་ཀྱིས། ཞིང་པ་དེ་ཚོའི་ཡིད་ལས་བྱུང་བའི་བསམ་
འདུན་ཐ་མལ་དང་མཉམ་དུ་མོའི་བསམ་འདུན་འདྲ་སེ་འདྲེས་སེ་བྱས། ཚང་མས་རེ་བ་
ཞུ་ས་གང་དེར་མོ་ལ་ཡང་བསྐྱར་མངལ་ཐེངས་གཅིག་འཁོར་བའི་གསོལ་བ་བཏབ་ཀྱང་
སྔར་བཞིན་ངལ་བ་འབྲས་མེད་ལ་གྱུར། དེས་ན་མོའི་ཡིད་ལ་དེ་ནི་མོའི་དེ་སྔའི་ནག་ཉེས་
དེ་ལ་བཀའ་ཆད་འཁེལ་བ་ཡིན་ངེས་རེད་བསམས་ནས། སེམས་སྡུག་གིས་རབ་ཏུ་ནོན
པར་གྱུར།
མོ་སྐྱོ་ནས་ཤ་ཡང་རིད་པར་གྱུར་པ་དང་། ཁྱོ་བོ་ཡང་རྒས་ཤིང་འཁོགས་པར་གྱུར་པ་
ནི། མི་ཚོས་སེམས་སྡུག་མེ་ལྟར་འབར་བ་ཞེས་བཤད་པ་ལྟར། རེ་བ་འབྲས་མེད་དུ་གྱུར་པ་
དང་བསྟུན་ནས། ཁོ་ཉིན་རེ་ལས་ཉིན་རེ་གདོང་མདོག་ཤོར་བར་གྱུར།
མཐའ་མར་ཁོ་གཉིས་ཀྱི་བར་ལ་དམག་འཁྲུག་ལངས་ནས། ཁོས་མོ་ལ་ངན་སྨྲས་
བྱས་ཤིང་ཉེས་བརྡུངས་བཏང་། ཉིན་པར་མོ་ལ་སྐད་ཅོར་རྒྱག་པ་དང་། དགོང་མོ་ཉལ་
ཁྲིའི་སྟེང་དུ་ཁོ་ཁོང་ཁྲོས་དབུགས་ཁར་འཚང་ཞིང་། མོ་ལ་མ་འདོད་འཁང་ར་ཚད་ལས་
འདས་པ་བྱས།
ཉིན་ཞིག་གི་དགོང་མོ་ཁོས་མོ་ལ་མནར་གཅོད་གཏོང་སྟངས་གསར་པ་མ་རྙེད་སྟབས།
མོ་ཉལ་ཁྲི་ནས་ཡར་བསླངས་ཏེ་སྒོ་ཕྱིར་ཆར་པས་སྦངས་ནས་ནམ་མ་གསལ་བར་སྡོད་
དགོས་པར་བཙན་ཤེད་བྱས། མོས་མ་ཉན་པས་ཁོས་མོའི་སྐེ་བཙིར་བ་དང་ངོ་ལ་ཁུ་ཚུར་
གཞུས། མོས་ཁ་རོག་ལ་གཡོ་མེད་འགུལ་མེད་དུ་བསྡད་པས། ཁོ་དེ་བས་ཁ་སྤྲོ་ཁ་ནས་
ལངས། ཞེ་སྤྲོ་གཏིང་ནས་ལངས་ཏེ། འཕག་མཆོངས་བརྒྱབ་ནས་པུས་མོས་མོའི་གྲོད་ཁོག་
གནོན་བཞིན་དུ། ཁ་གཉེར་སྣ་གཉེར་དང་། མིག་བགྲད་མཆེ་གཙིགས་ཀྱིས་མོ་ལ་ཉེས་
རྡུང་དྲག་པོ་བར་མེད་དུ་བཏང་། ཡིད་ཆད་དྲག་པོའི་ཁྲོད་དུ་མོས་འགོག་རྒོལ་བྱས་ཏེ། ཤེད་
174

མགུལ་རྒྱན།
ཀྱིས་འབུད་འདེད་བཏང་ནས་ཁོ་པ་གྱང་ལ་བརྡབས། མོས་ཙོག་པུར་བསྡད་རྗེས། འཛེར་
འཛེར་སྐད་དང་འགྱུར་བའི་གདངས་ཀྱིས། “ངས་ཕྲུ་གུ་སྐྱེ་མྱོང་ཡོད། ངས་ཕྲུ་གུ་སྐྱེ་མྱོང་
ཡོད། ང་དང་ཡཱ་ཁོའི་རེད། ཁོས་ང་བག་མར་ལེན་རྒྱུ་ཁས་བླངས་ན་ཡང་རྗེས་སུ་ཁོས་བྲོས་
སོང” ཞེས་སྐད་ཅོར་བརྒྱབ།
ཁོ་ཧ་ལས་ནས་དེ་གར་ཧོན་འཐོར་བ་དང་། ཡིད་སེམས་མོ་ལས་ཀྱང་ཆེས་ཆེར་
གཡོས་པར་གྱུར། ཁོས་ཆིག་ལབ་རྒྱག་བཞིན་དུ། “ཁྱོད་ཀྱིས་ཅི་ཟེར་བགྱི་ཡོད། ཁྱོད་ཀྱིས
ཅི་ཟེར་བགྱི་ཡོད” ཅེས་རྩད་འདྲི་བྱས།
མོས་ཆོ་ངེ་ཧུ་ཤུ་དིར་དིར་ངང་མིག་ཆུ་ཐར་ཐར་དུ་བཞུར་ཞིང་། “རྒྱུ་མཚན་དེ་རེད།
ངས་དེ་སྔ་ཁྱེད་ཀྱི་མནའ་མ་བྱེད་མི་འདོད་པ་ནི་དེའི་རྐྱེན་གྱིས་རེད། ངས་དེ་དུས་ཁྱེད་ལ་
བཤད་ན་ཡོང་བགྱི་མ་རེད། ཁྱེད་ཀྱིས་ངེད་མ་བུ་གཉིས་ལ་ཟས་ཟ་ས་མེད་པ་བཟོ་བགྱི་རེད།
ཁྱེད་ལ་ཕྲུ་གུ་མེད་པས་ཧ་གོ་བགྱི་མ་རེད། ཁྱེད་ཀྱིས་ཧ་གོ་བགྱི་མ་རེད” ཅེས་སུ་ངག་དབ
དིབ་ངང་བཤད།
ཁོའི་ཧང་སངས་ཤུགས་ཇེ་ཆེར་ཕྱིན་ཞིང་། “ཁྱོད་ལ་ཕྲུ་གུ་གཅིག་ཡོད་ཨེ། ཁྱོད་ལ་ཕྲུ་
གུ་གཅིག་ཡོད་ཨེ” ཞེས་དབང་མེད་དུ་བསྐྱར་ཟློས་བྱས།
མོས་ངུ་ཤུམ་བྱེད་ཀྱིན་དུ། “ཁྱེད་ཀྱིས་ང་ལ་བཙན་སྐུལ་བྱས་པ་རེད། ང་ཁྱེད་ཀྱི་མནའ་
མ་བྱེད་འདོད་རྩ་བ་ནས་མེད་པ་དེ་ཁྱེད་ཀྱིས་མཁྱེན་ཡང་སྲིད” ཅེས་ཤོད་ཀྱིན་བྱས།
དེས་ན་ཁོས་ཉལ་ཁྲི་ནས་ཡར་ལངས་ཏེ་ཡང་ལཱ་སྤར་བ་དང་། རྒྱབ་ལག་བཅས་ཏེ་
ཁང་པའི་ནང་དུ་ཕར་འགྲོ་ཚུར་འགྲོ་བྱས། མོ་ནི་ཉལ་ཁྲིའི་སྟེང་དུ་འགྱེལ་ནས་བར་མེད་དུ་
ངུ་བར་བྱེད། གློ་བུར་དུ་ཁོས་མོའི་མདུན་དུ་ཡོང་སྟེ་གོམ་མཚམས་བཞག་ནས། “ད་བྱས་ན་
ངའི་ནོར་འཁྲུལ་རེད། ངས་ཁྱོད་ལ་མངལ་འཁོར་བ་བཟོ་མ་ཐུབ་པ་རེད” ཅེས་བཤད་པར་
མོས་ལན་མ་བཏབ།
175

འཛམ་གླིང་རྩོམ་རིག་གྲགས་ཅན་བོད་འགྱུར་དཔེ་ཚོགས།
ཁོས་སླར་ཡང་ཕར་འགྲོ་ཚུར་འགྲོ་བྱེད་མགོ་བཙུགས་པ་དང་། དེ་རྗེས་གོམ་མཚམས་
བཞག་སྟེ། “ཁྱོད་ཀྱི་ཕྲུ་གུ་དེ་ལོ་ག་ཚོད་རེད་དམ” ཞེས་དྲིས།
མོས་ཤབ་བི་ཤུབ་བིའི་ངང “ལོ་དྲུག་ལ་འཁོར་གྲབས་ཡོད” ཅེས་བཤད།
“ཁྱོད་ཀྱིས་ང་ལ་མི་བཤད་དོན་ཅི་ཡིན” ཞེས་ཁོས་སླར་ཡང་དྲིས།
མོས་དབུགས་རིང་གཏོང་བཞིན་དུ། “ངས་ཁྱེད་ལ་བཤད་ན་ཡོང་བགྱི་རེད་པས་
ལགས" ཞེས་བཤད་
“ཝ་ཡེ།ཁྱོད་ཡར་ལོངས་ཤིག" ཅེས་ཁོས་བཤད།
མོས་དཀའ་ལས་ཁག་མདོག་ངང་ཡར་ལངས་པ་དང་། གྱང་ལ་བསྙེས་ནས་བརྟན་པོར་
ལངས་ཚེ། ཁོས་གློ་བུར་དུ་གད་མོ་བགད། སྣང་བ་སྐྱིད་པའི་ཉིན་མོ་དེ་ཚོར་ནང་བཞིན
གད་རྒྱངས་བྱས། མོ་ད་དུང་དངངས་སྐྲག་སྐྱེ་བ་མཐོང་ཚེ། ཁོས “འོ་ལགས་སོ། །ང་རང་
གཉིས་ཀྱིས་སྐྱེ་ཐུབ་བགྱི་མེད་ན། ང་གཉིས་ཀྱིས་ཕྲུ་གུ་དེ་ཚུར་བསུ་བར་འགྲོ་དོ” ཞེས་
ཚིག་གཅིག་ཁ་སྣོན་བྱས།
མོ་ནི་ད་དུང་ཡང་འཇིགས་སྐྲག་དེ་ལྟར་ཆེ་ལ། ཤེད་ཤུགས་མེད་པ་དེས་མ་གཏོགས་
བྲོས་ནས་འགྲོ་ངེས་རེད། འོན་ཏེ་གཞིས་ཀའི་བདག་པོས་ལག་པ་གཉིས་འཕུར་བཞིན་དུ
སྐད་ཆུང་ངུས། “ངས་མ་གཞི་ནས་བུ་ཚབ་གཅིག་ཉར་དགོས་བསམས་ནས་བསྡད་ཡོད།
ད་ཆ་རྙེད་སོང་། རྙེད་སོང་། ངས་ང་ལ་དྭ་ཕྲུག་ཅིག་འཚོལ་རོགས་ཞེས་ཆོས་ཁང་གི་ཆོས་
མཛད་ལ་ཞུས་ཟིན་པ་ཡིན” ཞེས་བཤད།
དེ་སྐད་སྨྲས་ཟིན་རྗེས། ཁོ་སྔར་བཞིན་སྤྲོ་བ་འབུམ་གྱིས་མྱོས་ནས། མཆི་མ་ཕྲུམ་ཕྲུམ་
ངང་ཧོན་འཐོར་བའི་ཆུང་མར་འོ་སྦྱར་ཞིང་། མོས་མ་ཐོས་དོགས་བྱེད་པ་ལྟར། “ཝ་ཡེ། ཕྲུ་
གུའི་ཨ་མ། ད་དུང་ཟས་ཡོད་མེད་ལྟོས་ཤོག་དང་། ངས་ཁོག་མ་གང་ཟ་ཐུབ་པ་འདུག” ཅེས་
སྐད་ཆེན་པོས་བཤད།
176

མགུལ་རྒྱན།
མོས་སྨད་གཡོགས་ཡར་གྱོན་པ་དང་། ཁོ་གཉིས་ཤོད་ལ་བབས། མོས་པུས་མོ་བཙུགས་
ཏེ་ཁོག་མའི་འོག་གི་མེ་ཡང་བསྐྱར་ཚ་རུ་གཏོང་དུས། ཁོས་དགའ་ལྷང་ལྷང་ངང་ཐབ་ཚང་
གི་ནང་དུ་མུ་མཐུད་དེ་གོམ་ཆེན་སྤོས་ནས་ཕར་འགྲོ་ཚུར་འོང་བྱས་པ་མ་ཟད། “ཨེ་མ། ངོ་
མ་ཡིན། ང་དངོས་གནས་དགའ་པོ་བྱུང་། ཁ་ཚིག་ཙམ་ཞིག་མིན། ང་དངོས་གནས་དགའ་པོ་
བྱུང་། ང་དངོས་གནས་ཧ་ཅང་དགའ་པོ་བྱུང” ཞེས་བསྟུད་མར་འབྲེལ་ནས་བཤད།

འཛམ་གླིང་རྩོམ་རིག་གྲགས་ཅན་བོད་འགྱུར་དཔེ་ཚོགས།
གཟིམ་ཤག་ཐེ་ལི་ཨེར། ”
1
ཉིན་ལྟར་གྱི་དགོང་མོའི་ཆུ་ཚོད་བཅུ་གཅིག་གི་གཡས་གཡོན་ལ། ཁོ་ཚོ་ཚང་མ་ཁའོ་
ཧྥེ་ཁང་དུ་འགྲོ་བ་ལྟར་རང་བཞིན་གྱིས་དེ་གར་འགྲོ་བ་རེད།
དེ་གར་རྟག་པར་ཐུག་མཁན་ནི་མི་མགོ་བདུན་བརྒྱད་དེ་རང་ཡིན་པ་དེ་ཚོ་འཚོ་བ་
བག་མེད་མཁན་ནི་མ་ཡིན་པར། ཚོང་པ་དང་། ཡང་ན་གྲོང་ཁྱེར་གྱི་གཞོན་སྐྱེས་ཚུལ་ལྡན་
དེ་འདྲ་རེད། ཁོ་ཚོས་ཤར་ཋོ་སི་ཆང་མངར༸ དྲོན་མོ་འཐུང་གིན་དུ་བུ་མོ་ཚོར་བཞད་གད་
སློང་བའམ། ཡང་ན་ཚང་མས་བརྩི་བཀུར་ཆེན་པོ་ཞུ་ཡུལ་ལྕམ་སྐུ་ཞབས་དང་ཚུལ་ལྡན་
ངང་ཁ་བརྡ་འདྲ་གློད་ནས་སྡོད་པ་རེད།
ནམ་ཕྱེད་ཆུ་ཚོད་བཅུ་གཉིས་ཀྱི་གོང་ལ་ཁོ་ཚོས་ཁྱིམ་ལ་ལོག་པ་དང་། གཞོན་སྐྱེས་
ཚོས་སྐབས་རེ་ཞག་སྡོད་བྱེད་པ་རེད།
གཟིམ་ཤག་དེ་ནི་ཁྱིམ་ཚང་གི་རྣམ་པར་བྱས་པ་དེའི་ཁང་པ་ཧ་ཅང་ཆུང་བ་དང་།
[1] རྩོམ་འདི་དང་ཐོག་སྤྱི་ལོ1881ལོར་པར་སྐྲུན་བྱས་པའི་སྒྲུང་གཏམ་ཐུང་འབྲིང་ཕྱོགས་བསྒྲིགས
《གཟིམ་ཤག་ཐེ་ལི་ཨེར》ཞེས་པའི་ནང་སྤེལ་བ་རེད།
[2] ཤར་ཋོ་སི་ཨ་རག་མངར་མོ་ཞེས་པ་ནི་ཤར་ཋོའི་ཆོས་ཚོགས་ཀྱི་བཙུན་པས་བསྙལ་བའི་ཨ་རག་
མངར་མོ་ཞིག་རེད།
178

མགུལ་རྒྱན།
བཀྲག་རྩི་སེར་པོ་བྱུག་ཅིང་། འཕགས་པ་ཨད་ཐེ་ཆོས་ཁང་རྒྱབ་ཀྱི་ཁྲོམ་ལམ་དེའི་རྩིག་
ཟུར་ན་གནས་ཡོད། སྒེའུ་ཁུང་ནས་བལྟས་ན་གྲུ་གཟིངས་ནས་དངོས་ཟོག་འབེབས་བཞིན་
པའི་གྲུ་ས་དང་། མི་ཚོས་ཆུ་གསོག་རྫིང་ཞེས་སུ་འབོད་པའི་ཚྭ་ཁ་ཆེན་པོ་དང་། ཚྭ་ཁའི་
རྒྱབ་ཀྱི་འཕགས་མའི་རི་ལྡེབས་དང་རི་ལྡེབས་ཀྱི་ལོ་རྒྱུས་ཡུན་རིང་ལྡན་པའི་ཆོས་ཁང་
ཆུང་ཆུང་དཀར་རྐྱང་བཅས་རྒྱང་ནས་མཐོང་ཐུབ།
ལྕམ་སྐུ་ཞབས་ནི་ཨེལ་ཞིང་ཆེན )གྱི་ཞིང་པའི་ཁྱིམ་ཚང་ཕྱུག་པོ་ཞིག་ནས་སྐྱེས་
པ་དང་། མོའི་ངོས་ནས་བཤད་ན་ལས་རིགས་འདི་གཉེར་བ་ནི། ཞྭ་མོའི་ཚོང་ཁང་ངམ་
ཡང་ན་ནང་གོས་ཚོང་ཁང་བཙུགས་པ་དང་གཅིག་པ་གཅིག་རྐྱང་ཡིན་པ་རེད། ལུས་པོ་
བཙོངས་ན་ཞབས་འདྲེན་ཡིན་པར་འདོད་པའི་ཕྱོགས་རིས་དེ་ལྟ་ནི་གྲོང་ཁྱེར་གྱི་ནང་དུ་
ཤུགས་ཆེ་ལ་བསུབས་ཐབས་མེད་ན་ཡང་། ནོར་མན་དྷེའི་གྲོང་གསེབ་ཏུ་ནི་དེ་འདྲ་མེད་པ་
རེད། ཞིང་པ་ཚོས་དེ་ནི་ལས་རིགས་ཡག་པོ་ཞིག་རེད་ཅེས་བཤད་ཅིང་། ཁོ་ཚོས་རང་ཉིད་
ཀྱི་བུ་མོ་གཞང་ཁང་འཛུགས་པར་གཏོང་བ་དེ་ནི་བུ་མོ་བུད་མེད་ཀྱི་སློབ་སྡོད་སློབ་གྲྭ་ཞིག་
གཙོ་སྐྱོང་བྱེད་པར་གཏོང་བ་དང་གཅིག་པར་བརྩི་བ་རེད།
གཞན་ཡང་གཟིམ་ཤག་དེ་ནི་ལོ་ན་རྒས་པའི་ཞང་པོ་ཞིག་གི་ས་ནས་ཤུལ་འཛིན་
བྱས་པ་ཞིག་རེད། སྐུ་ཞབས་དང་ལྕམ་སྐུ་གཉིས་ཀྱིས་དེའི་གོང་ལ་ཨེ་ཧྥོ་ཐོའི’ཉེ་འགྲམ་དུ་
འགྲུལ་ཁང་གཉེར་བ་དང་། ཧྥེ་ཁམ3གྱི་ཚོང་དེར་ཡོང་འབབ་ཆེན་པོ་ཡོད་པ་ཤེས་རྗེས། ཁོ་
གཉིས་ཀྱིས་ལམ་སེང་འགྲུལ་ཁང་གཞན་བཤུག་བྱས། དེ་ལྟར་ཉིན་ཞིག་གི་ཞོགས་པར་ཁོ་
[1]ཨེལ་ཞིང་ཆེན་ནི་ཧྥ་རན་སིའི་ནོར་མན་དྷེ་ས་ཁུལ་གྱི་སྲིད་འཛིན་ཞིང་ཆེན་ཞིག་རེད།
[2] ཨེ་ཧྥོ་ཐོ་ནི། ཧྥ་རན་སིའི་ནོར་མན་དྷེ་ས་ཁུལ་སད་ཎ་མཚོ་འགྲམ་ཞིང་ཆེན་གྱི་ཞིང་ཆུང་ཞིག་རེད།
མོ་པེ་སན་ཐེ་སྐུ་ན་ཆུང་དུས་དེ་གའི་ཆོས་ཚོགས་ཀྱི་སློབ་གྲྭ་ཞིག་ཏུ་སྦྱོབ་སྦྱོང་གནང་མྱོང་།
[3] ཧྥེ་ཁམ་ནི། ཧྥ་རན་སིའི་ནོར་མན་དྷེ་ས་ཁུལ་སད་ཎ་མཚོ་འགྲམ་ཞིང་ཆེན་གྱི་ཉ་ལས་ཀྱི་གྲུ་ཁའི་
གྲོང་ཁྱེར་ཞིག་ཡིན།
179

འཛམ་གླིང་རྩོམ་རིག་གྲགས་ཅན་བོད་འགྱུར་དཔེ་ཚོགས།
གཉིས་ཧྥེ་ཁམ་དུ་ཡོང་ནས། སྦྱིན་བདག་འདས་རྐྱེན་ཧ་ལོག་ཉེར་ཐུག་པའི་ཁེ་ལས་དེ་རྩིས་
ལེན་བདག་སྤྲོད་བྱས་པ་རེད།
ཁོ་གཉིས་གཞུང་དྲང་སེམས་བཟང་ཅན་ཡིན་རྐྱེན། ལས་མི་ཡོངས་དང་གྲོང་པ་ཁྱིམ་
མཚེས་ཀྱིས་དགའ་པོ་བྱེད་པ་རེད།
ལོ་གཉིས་སོང་རྗེས་སུ་སྐུ་ཞབས་ལ་གྲིབ་སྐྱོན་ཕོག་ནས་འདས། ལས་རིགས་གསར་པ་
དེ་གཉེར་བ་ནས་བཟུང་སྟེ། ཉིན་གང་ལས་མེད་དལ་སྡོད་བྱས་དྲགས་པས་གྲོད་ཁོག་ཆེན་
པོར་གྱུར་ཅིང་། བདེ་ཐང་གི་གནས་ཚུལ་དེ་ལྟས་དེ་པ་བརླགས་པ་རེད།
ལྕམ་སྐུ་ཞབས་ཡུགས་མོར་ལུས་རྗེས། གཟིམ་ཤག་ཏུ་རྟག་བཅར་གྱི་མགྲོན་པོ་དེ་ཚོ་
མོ་ལ་འདོད་ཆགས་ཀྱི་འགྲམ་ཆུ་ལྡང་བར་གྱུར་ན་ཡང་ངལ་བ་འབྲས་མེད་རང་རེད། མོས་
དབྱེ་མཚམས་གསལ་འབྱེད་བྱེད་ཐག་ཆོད་རེད་ཅེས་མི་ཚོས་བཤད་པ་དང་། བུ་མོ་དེ་ཚོས་
ཀྱང་གནས་ཚུལ་ཅི་ཡང་རིག་མྱོང་མེད་པ་རེད།
མོའི་གཟུགས་པོ་རིང་ལ་ཤ་ཉམས་རྒྱས་ཤིང་མཚར་བས་མིའི་ཡིད་ལ་འཇུག་པོ་ཡོད།
ལོ་འཁོར་མོར་ཉིན་གང་སྒོ་དང་སྒེའུ་ཁུང་བརྒྱབ་པའི་ཁང་པ་ནག་ཁུང་གི་ནང་དུ་བསྡད་
པའི་རྐྱེན་གྱིས། མོའི་ངོ་གདོང་དེ་བས་དཀར་བ་དེ་ནི་བཀྲག་རྩི་རིམ་པ་གཅིག་བྱུག་པ་ལྟར་
འོད་འཚེར་བ་དང་། མཉེན་འཇམ་སུ་ལུའི་སྐྲ་རྫུས་སྟར་པ་གཅིག་གིས་བཟོས་པའི་རྦད་མགོ་
སྲབ་པོ་དེས་མོའི་བཞིན་རས་གཞོན་ཤ་ཇེ་དོད་དུ་སོང་མོད། དེ་དང་མོའི་སྨིན་རྒྱས་གཟུགས་
བྱད་གཉིས་ཤིན་ཏུ་ནས་མི་མཚུངས་པར་སྣང་། མོ་ནི་རྟག་པར་སྣང་བ་སྐྱིད་པ་དང་། ངོ་ཡི་
རྣམ་འགྱུར་ཕུན་སུམ་ཚོགས་ཤིང་། བཞད་གད་སློང་རྒྱུར་དགའ་ཡང་ཚད་རན་པོ་ཞིག་ལ་
མཚམས་འཇོག་བྱེད་ཅིང་། མོའི་ལས་རིགས་གསར་པས་མོ་རང་ཚོད་འཛིན་མི་ཤེས་མཁན་
ལ་གྱུར་མེད། སྐད་ཆ་ཧང་རྒྱག་ཚ་པོས་མོའི་རྣ་ལ་གཟན་སྣང་ཕྲན་བུ་ཡོང་བ་དང་། གལ་
སྲིད་ཕོ་གཞོན་སུ་ཞིག་གིས་བཟང་ངན་མ་ཤེས་པར། མོས་བདག་གཉེར་བྱེད་པའི་ཚོང་
180

མགུལ་རྒྱན།
འདིའི་དངོས་མིང་ནས་བོས་པ་ཡིན་ན། མོས་ངོ་ནག་སྟོན་བཞིན་ཁོང་ཁྲོ་བྱེད་པ་རེད། མདོར་
ན་མོའི་སེམས་ནི་མེ་ལོང་གཙང་མ་དང་འདྲ་ལ། མོས་བུ་མོ་དེ་ཚོར་མཛའ་བོ་ལྟར་དུ་བརྩི་
ན་ཡང་། གང་ལྟར་མོ་དང་དེ་ཚོ་གཅིག་པ་མ་རེད་ཅེས་སུ་རྟག་པར་བཤད་རྒྱུར་དགའ།
གཟའ་ཉི་མ་ཕུད་པའི་དུས་སུ། མོས་སྐབས་རེ་རྡལ་གཏོང་ཤིང་རྟ་ཞིག་གླས་ནས་
མངའ་ཞབས་ཁག་ཅིག་འཁྲིད་དེ། ཝལ་མོན་ཐེ་ནགས་ཁྲོད་ཀྱི་གཙང་པོ་ཆུང་ཆུང་ཞིག་
གི་ཁའི་སྤང་སྟེང་དུ་རྩེད་མོ་རྩེ་བར་འགྲོ་བ་དང་། དེ་ཚོས་སློབ་སྡོད་སློབ་གྲྭ་ནས་བྲོས་
ཡོང་བའི་སློབ་མ་བུ་མོ་ཁྱུ་གཅིག་དང་འདྲ་བར། སྤྱང་མོ་བཞིན་དུ་འདུར་རྒྱུག་བྱེད་པ་
དང་། ཕྲུ་གུའི་རོལ་རྩེད་སྣ་ཚོགས་ལ་རོལ་ནས། མཚམས་རྒྱ་བསྡམས་ཏེ་སྡོད་མཁན་གྱིས་
རང་བྱུང་ཁམས་ཀྱི་མཁའ་དབུགས་སོས་པའི་ཁྲོད་དུ་རབ་ཏུ་མྱོས་པའི་དགའ་སྤྲོའི་རྣམ་པ་
མངོན་པར་བྱེད་དོ། །དེ་ཚོས་སྤང་གི་སྟེང་དུ་ཀུ་ཤུའི་ཨ་རག་འཐུང་བ་དང་། ཕག་ཤ་བསྙལ་
མ་ཟ་ཞིང་། མུན་རུབ་ཁར་གཞི་ནས་བློ་ཡིད་ཚིམས་པའི་ཉོབ་སྣང་དང་སེམས་པ་སྐྱིད་པོའི་
ངང་ཁྱིམ་ལ་ལོག་པར་བྱེད། ཤིང་རྟའི་ནང་དུ་དེ་ཚོས་སེམས་པ་བཟང་ཞིང་ཁོག་ཡངས་དང་
མི་ལ་བསྟུན་མཁས་ཀྱི་སྐྱེས་མ་ཞིག་ལ་བཞིན་དུ་ལྕམ་སྐུར་འོ་སྦྱོར་བར་བྱེད་དོ། །
ཁང་པ་དེ་ལ་འཛུལ་སྒོ་གཉིས་ཡོད་པ་ལས། ཁྲོམ་ཟུར་དུ་ཁའོ་ཧྥེ་ཁང་ཐབས་ཆག་
ཅིག་ཡོད་པ་དེ་དགོང་མོ་ཁོ་ནར་ལས་གཉེར་བྱེད་པ་དང་། དེར་ཡོང་མཁན་ཚང་མ་ནི་
མི་སེར་དང་གྲུ་པ་རྐྱང་རེད། བུ་མོ་གཉིས་ཀྱིས་ཆེད་མངགས་དེ་རུ་ཚོང་ཡ་བྱས་ནས། སྐུ་
མགྲོན་ཆ་ཤས་དེའི་དགོས་མཁོ་སྐོང་བར་བྱེད། དེ་གར་ད་དུང་ལག་རོགས་གཅིག་ཡོད་
པ་དེའི་མིང་ལ་ཧྥུ་རོད་དྷེ་རེག་ཟེར་བ་དེ་ནི་གཟུགས་ཐུང་ལ་སྐྲ་སེར་བ། ཁ་སྤུ་མེད་པ།
གཟུགས་ཐང་བ་ལ་ནི་བ་གླང་ལྟ་བུ་ཞིག་ཡོད། ཁོའི་རོགས་རམ་གྱི་འོག་ཏུ་བུ་མོ་དེ་གཉིས་
ཀྱིས་རྒུན་ཆང་བྷོ་ཏོ་ར་ཆེ་བ་དང་སྦི་རག་བྷོ་ཏོ་ར་ཆུང་བ་རྡོ་ཀ་མ་རུ་པའི་སྒྲོག་ཙེ་འཁྱར་
འཁྱོར་གྱི་སྟེང་དུ་བཞག་རྗེས། ལག་ངར་གྱིས་ཆང་འཐུང་མཁན་ལ་སྐེ་འཁྲིལ་རྒྱག་པ་དང་།
181

འཛམ་གླིང་རྩོམ་རིག་གྲགས་ཅན་བོད་འགྱུར་དཔེ་ཚོགས།
དེ་ཚོའི་པུས་མོའི་སྟེང་དུ་གསེག་ལ་བསྡད་ནས། ཁོ་ཚོར་ཆང་རག་འདེགས་པ་རེད།
བུ་མོ་གཞན་གསུམ(ཁྱོན་བུ་མོ་ལྔ་ཡོད་པ)གྱིས་སྐུ་དྲག་གི་རིམ་གྲས་ཤིག་གྲུབ་སྟེ།
སྟེང་དུ་མགྲོན་པོ་མེད་པ་དང་། ཤོད་དུ་རོགས་བྱེད་དགོས་དུས་མ་གཏོགས། དེ་ཚོས་ཆེད་
མངགས་ཐོག་ས་གཉིས་པའི་མགྲོན་པོར་ཞལ་ཡ་ཞུ་བ་རེད།
འཇུ་ཕི་ཐེར་ལོངས་སྤྱོད་ཁང་ནི་ཡུལ་དེ་གའི་འབྱོར་འབྲིང་གྲལ་རིམ་རྟག་པར་བཅར་
ས་ཞིག་ཡིན་པ་དེའི་གྱང་ལ་རྩིག་ཤོག་སྔོན་པོ་སྦྱར་བ་དང་། རི་མོ་ཧྭ་ཅང་ཆེན་པོ་ཞིག་
བཀལ་ཞིང་། རི་མོའི་ནང་དུ་ལེ་དྷསངང་དཀར་ཞིག་གི་བྲང་འོག་ཏུ་ཉལ་ཚུལ་བྲིས་ཡོད།
དེ་གར་ཡོང་བར་སྐས་འཛེགས་སྐོར་རྒྱག་ཅན་ཞིག་བརྒྱུད་དགོས་པ་དང་། སྐས་འཛེགས་ཀྱི་
འོག་ཏུ་ཕྱི་ཚུལ་ཐབས་ཆག་ཡིན་པའི་སྒོ་དོག་པོ་ཞིག་ཡོད་ཅིང་། སྒོ་དོག་པོའི་ཐོད་དུ་ལྕགས་
ཁྲ་ལྡན་པའི་རྩིག་ཁུང་ཞིག་ཡོད་པ་དེར་བཞུ་མར་ཆུང་ཆུང་ཞིག་མཚན་གང་སྤར་ནས་
འཇོག་པ་དེ་ནི་གྲོང་ཁྱེར་ཁ་ཤས་ཀྱི་གྱང་ནང་དུ་བཅུག་ནས་བཞག་པའི་འཕགས་མའི་སྐུ་
བརྙན་གྱི་ཞབས་སུ་ད་ལྟ་ཡང་སྤར་ནས་འཇོག་པའི་བཞུ་མར་ཆུང་ཆུང་དེ་འདྲ་རེད།
ཁང་པ་དེ་ནི་བཞའ་ཚན་ཆེ་ལ་རྙིང་བས་ཧམ་དྲི་ཕྲན་བུ་བྲོ་བར་བྱེད། སྐབས་རེར་
བར་ཤུར་གྱི་ནང་ནས་ཁོ་ལོན་གྱི་དྲི་ཞིམ་བྱུག་ཆུའི་བསུང་ངད་ཅིག་འཐུལ་བ་དང་། སྐབས་
རེར་ཤོད་ལ་འགྲོ་སའི་སྒོ་ཕྱེད་ཙམ་ཕྱེ་ནས་འཇོག་པ་ལས་ཆང་རག་འཐུང་མཁན་སྐྱེས་པ་
ཚོའི་་སྐད་ཅོར་སྐྱུག་བྲོ་པོ་གྲག་ཡོང་ཞིང་། སྐད་ཅོར་དེ་ནི་འབྲུག་སྒྲ་དང་འདྲ་བར་སྟེང་
ཁང་ཧྲིལ་པོ་གཡོ་བར་བྱེད་ཅིང་། ཐོག་ས་གཉིས་པའི་སྐུ་ཞབས་ཚོའི་ངོ་ལས་སེམས་ཁྲལ་
དང་ཞེན་ལོག་དབང་མེད་དུ་མངོན་པར་བྱེད།
ལྕམ་སྐུ་ཞབས་ཀྱིས་སྐུ་མགྲོན་གྲོགས་པོ་ཚོར་བརྩེ་བ་ཧ་ཅང་ཆེན་པོ་བཅངས་ཏེ། མོས་
[1] ལེ་དྷ་ནི་གྷི་རི་སེའི་ལྷ་སྒྲུང་ནང་གི་ལྷ་མོ་ཞིག་ཡིན་པ་དེ་ལ་ལྷའི་དབང་པོ་ཛྙའུ་སིས་ངང་པ་ཞིག་
ལ་སྤྲུལ་ནས་བརྩེ་མྱོང་བར་བརྟེན།དེ་ལ་མངལ་འཁོར་ནས་མཛེས་མ་ཧད་ལེན་བཙས་པ་རེད།
182

མགུལ་རྒྱན།
ལོངས་སྤྱོད་ཁང་དང་གཏན་ནས་མི་འབྲལ་བ་མ་ཟད། མགྲོན་པོ་ཚོས་མོ་ལ་བཤད་པའི་
གྲོང་ཁྱེར་དེའི་སྒྲོ་འདོགས་འཕྱ་སྨོད་ལ་ཧ་ཅང་དགའ་པོ་བྱེད། མོའི་སྒམ་ནན་གྱི་སྐད་ཆ་
བཤད་སྟངས་དེ་ནི་བུ་མོ་དེ་གསུམ་གྱི་ཉོག་གཏམ་ལ་སྙོམས་སྒྲིག་བྱས་པ་ཞིག་ཡིན་པ་དེས།
མགྲོན་པོ་གྲོད་ལྟུག་ཚོར་བཙོག་གཏམ་བཤད་པའི་གསེང་དུ་ངལ་གསོ་ཡུན་ཐུང་རེ་འཐོབ་
པར་བྱེད་དོ། །མི་དེ་ཚོས་དགོང་ལྟར་གཙོ་དོན་ལ་མི་གནོད་པ་དང་། ཚོད་རན་པོའི་སྒོ་
ནས་བག་མེད་སྒྲིག་འཆལ་ཕྲན་བུ་རེ་བྱས་ཏེ། སྨད་འཚོང་མའི་ཁ་ཡ་བྱས་ནས་ཨ་རག་ལི་
ཁུར]ཆང་ཕོར་རེ་འཐུང་བ་ཙམ་མོ། །
སྟེང་གི་བུ་མོ་གསུམ་པོའི་མིང་ལ་ཧྥེར་ནན་དྷེ་དང་། ར་ཧྥེལ་དང་། བརླང་མོ་རོ་སཱ་
བཅས་ཟེར།
མིས་མི་འདང་བའི་རྐྱེན་གྱིས། བུ་མོ་དེ་ཚོ་མ་དཔེ་རེ་རེ་དང་། བུད་མེད་རིགས་གཅིག་
གི་དཔེ་མཚོན་འཐུས་ཚབ་ཏུ་བསྐྱར་ཅི་ཐུབ་ཀྱིས། འཛད་སྤྱོད་པ་རེ་རེ་བཞིན་ཚང་མར་དེ་
ག་ནས་ཁོ་ཚོའི་བློ་ལ་བབས་པའི་དགའ་རོགས་རྙེད་ཐུབ་པ་དང་། ཕུན་ཚོགས་གྲ་རྒྱས་མ་
བྱུང་རུང་། མ་མཐར་ཡང་འདོད་བློ་ཁེངས་ཙམ་ཡོང་ཅི་ཐུབ་བྱེད་པ་རེད།
ཧྥེར་ནན་དྷེས་མཚོན་པ་ནི་མཛེས་མ་སྐྲ་སེར་གྱི་རིགས་ཡིན་པ་དེ་གཟུགས་རིང་ལ་ཤ་
ཅུང་འབྱོར་ཞིང་ཉོབ་མདོག་ཁ་བ་དང་། ཞིང་པའི་བུ་མོའི་གདོང་གི་གྲོ་ཐིག་གཉའ་རེངས་
ངང་ཡལ་བགྱི་མེད་ལ། སྐྲ་ལོ་སེར་པོ་ཐུང་ཐུང་བཟོས་པའི་མདོག་ཤིན་ཏུ་སྐྱ་བས་ཧ་ལམ་
མདོག་མེད་དུ་སྣང་ཞིང་། སོ་མ་ར་ཙ་ཤད་པ་དང་འདྲ་བར་ཐར་ཐོར་ངང་མགོ་ཡང་ཡག་པོ
འགེབས་མི་ནུས་སོ།།
ར་ཧྥེལ་ནི་མ་སེ་བ་ཡིན་པ་དང་། གྲུ་ཁ་མང་པོར་འགྲིམས་མྱོང་བའི་འཕྱོན་མ་ཞིག་
[1] ཨ་རག་ལི་ཁུར་ནི་བྲོ་རྫས་དང་། ཆང་རག་དང་། མངར་ཆ་དང་། རྩི་ཤིང་གི་རྩ་བ་དང་། པགས་པ་
དང་།འབྲས་བུ་སོགས་སྤྱད་དེ་མ་བསྙལ་བར་བཟོས་པའི་ཨ་རག་མངར་མོ་ཞིག་གོ།
183

འཛམ་གླིང་རྩོམ་རིག་གྲགས་ཅན་བོད་འགྱུར་དཔེ་ཚོགས།
-E
ཡིན་པ་དེས་ཡ་ཧུ་དའི་མཛེས་མ་ཞེས་པའི་མི་སྣ་མེད་ཐབས་མེད་པ་དེ་འཁྲབ་པར་བྱེད།
མོ་ནི་སྐམ་ཞིང་རིད་པ་དང་། མཁུར་རུས་མཐོན་པོའི་སྟེང་དུ་དཀར་དམར་མཐུག་པོ་བྱུག་
ཡོད་ཅིང་། མོའི་སྐྲ་ལོ་ནག་པོར་བ་ལང་གི་རྐང་མར་བྱུག་པ་དེ་ཡར་གོང་དུ་ལྕགས་ཀྱུའི་
དབྱིབས་ལྟར་གུག་པར་སྣང་། མོའི་མིག་གཡས་པར་ལིང་ཏོག་སྐྱེས་པ་དེས་མ་གཏོགས་
འདྲེན་བྱེད་སྙིང་རྗེ་པོར་བརྩི་ཆོག་གོ །སྣ་གུག་ཁྱུང་གི་མཆུ་དང་འདྲ་བ་དེ་ཧ་ལམ་མ་
མཆུར་རེག་གྲབས་བྱེད། མོའི་མདུན་གྱི་ཡ་སོ་གཉིས་གསར་དུ་བསྒར་བ་ཞིག་ཡིན་པ་དང་།
ན་སོ་སླེབས་པ་དང་ཆབས་ཅིག་འོག་སོའི་མདོག་སྡོང་རྒན་ལྟར་ཇེ་ནག་ལ་གྱུར་ནས།
དཀར་ནག་གི་བར་ཁྱད་ཤིན་ཏུ་ཆེ་བར་གྱུར།
བརླང་མོ་རོ་སཱའི་གྲོད་ཁོག་ཤ་རིལ་བཞིན་དུ་ཆེ་ལ་བརླ་གཉིས་ཀྱི་ཤ་རྒོད་རྒྱས། མོས་
ཞོགས་པ་ནས་དགོང་མོ་བར་འཛེར་འཛེར་སྐད་ཀྱིས་ཁ་ཡང་སྤྱོད་ཡང་གི་གཞས་ཆུང་
ངམ་ཡང་ན་མཛའ་གླུ་སྐྱོ་པོ་ཆད་མེད་དུ་ལེན་པ་དང་། རྫོགས་རྒྱུ་མེད་ལ་སྙིང་པོས་དབེན་
པའི་སྒྲུང་འདྲ་བཤད་པར་བྱེད་ཅིང་། ཟས་ཟ་དུས་གཞི་ནས་ཁ་རོག་ལ་སྡོད་པ་དང་། ཟས་
ཟོས་ཟིན་རྗེས་སླར་ཡང་ཉོག་བཤད་བྱེད་པ་རེད། མོས་རྟག་པར་འགུལ་འགུལ་པར་སྡོད་
ཅིང་། ནགས་བྱི་དང་འདྲ་བར་ལུས་རྒྱགས་ཤིང་སུག་པ་ཐུང་རུང་བདེ་ལྕག་ཧ་ཅང་འཁྱུག་
པོའི་དགོད་སྒྲ་ནི་རྣ་བར་གཟན་པའི་བཙིར་སྐད་རྫོགས་རྒྱུ་མེད་པ་དང་འདྲ་བ་དེ་སྐབས་
རེར་ཉལ་ཁང་དང་། སྐབས་རེར་ཐོག་རྩེ་དང་། སྐབས་རེར་ཁའོ་ཧྥེ་ཁང་བཅས་སུ་དུས་དང་
རྣམ་པ་ཀུན་ཏུ་ཅི་ཡིན་འདི་ཡིན་མེད་པར་འབར་བར་བྱེད།
ཤོད་ཀྱི་བུ་མོ་གཉིས་ནི་ལུ་དབྱི་སེ་སྟེ། མིང་འདོགས་ལ“བྱ་མོ་རྒན་མོ”ཞེས་པ་དེ་དང་།
ཧྥུ་ལོ་རོད་དེ “འདེགས་འབེབས་ཤིང་ནར” ཞེས་འབོད་པ་དེ་རེད། སྔོན་མས་རྟག་པར་
སྐེད་རགས་ཞེང་ཆེན་ཁ་དོག་གསུམ་ལྡན་ཞིག་ཁོ་ན་བཅིངས་ནས་རང་དབང་ལྷ་མོའི་ཆ་
ལུགས་རང་སྤྲོས་པ་དང་། ཕྱི་མས་ནི་ཀུན་རྟོག་ནང་གི་སི་པན་གྱི་བུ་མོའི་ཆ་ལུགས་འཛིན
184

མགུལ་རྒྱན།
ཞིང་། འགྲོ་དུས་ཀྱོག་ཙམ་ཀྱོག་ཙམ་བྱེད་པས་ན། ཟངས་ཀྱི་སི་ཁུན"དེ་མོའི་དོ་མི་མཉམ་
པའི་གོམ་སྟབས་དང་བསྟུན་ནས་སྐྲ་ལོ་དམར་པོའི་ཁྲོད་དུ་ས་མཆོང་གནམ་མཆོང་བྱེད།
དེ་གཉིས་ཀྱི་ཆ་ལུགས་ནི་རབ་དགའི་རོལ་རྩེད་དུས་ཆེན་སྐབས་ཀྱི་ཇ་མ་དང་འདྲའོ། །དེ་
གཉིས་མདོག་ཉེས་པོ་ཡང་མིན་ལ་མཛེས་པོ་ཡང་མིན་པར། འགྲུལ་ཁང་ཆུང་ཆུང་གི་ཁོལ་
མོ་འཁྲུལ་མེད་ཀྱི་བཟོ་ལྟ་ཡིན་ཞིང་། གྲུ་ཁའི་མིས་ཁོ་གཉིས་ལ་ཆུ་ཟངས་ཟུང་ཞེས་པའི་
མིང་འདོགས་ཤིག་བཏགས།
བུད་མེད་ལྔ་པོ་དེའི་བར་ལ་ཕྱི་ཚུལ་ནས་རྩོད་མེད་འཆམ་མཐུན་ལྟར་སྣང་ཡང་དོན་
དུ་ཕན་ཚུན་ཕྲག་དོག་བྱེད་པ་རེད། སྟབས་ལེགས་ནས་ལྕམ་སྐུ་ཞབས་དེ་བར་འདུམ་བྱེད་
ལ་མཁས་པ་དང་། དེའི་གཤིས་རྒྱུད་ནི་རྟག་པར་བཟང་པོ་དེ་འདྲ་ཡོད་པར་བརྟེན། ཞི་
བདེའི་རྣམ་པ་དེ་ལ་གཏོར་བཤིག་མ་འཕོག་པ་བྱུང་བ་རེད།
གྲོང་ཁྱེར་ཆུང་ཆུང་དེའི་ནང་ཚོང་ལས་དེ་རིགས་བྱེད་ས་དེ་གཅིག་པུ་ལས་མེད་
སྟབས། རྟག་པར་སྐུ་མགྲོན་འཚང་ཁ་ཤིག་ཤིག་ཡིན་པ་དང་། ལྕམ་སྐུ་ཞབས་ཀྱིས་དེ་ཉིད་
ཚུལ་ལྡན་དེ་འདྲར་དོ་དམ་བྱས་ཤིང་། མོ་རང་སོ་སོས་ནི་མི་སུ་འདྲ་ཞིག་ལ་ཡང་གཤིས་
ཀ་འཇམ་པོ་དང་ཟོལ་མེད་བརྩེ་སྐྱོང་དེ་ལྟར་བྱེད་པ་དང་། མོ་སེམས་པ་བཟང་ལ་བསྟོད་
ར་བྱེད་མཁན་ཡང་རྒྱ་ཆེན་དེ་འདྲ་ཡོད་པར་བརྟེན། མོ་ལ་མཐའ་འཁོར་གྱི་མི་ཚོའི་བརྩི་
བཀུར་ཟབ་མོ་འཐོབ་པ་རེད། རྟག་བཅར་མགྲོན་པོ་ཚོས་བློ་མོས་ཡིད་སྤྲོའི་ངང་ནས་མོ་
ལ་འགྲོ་སྒོ་གཏོང་བ་དང་། མོས་ཁོ་ཚོ་ལ་དམིགས་བསལ་གྱི་མཛའ་བ་ཕྲན་བུ་ཙམ་བཟུང་
ཕྱིན་ཁོ་ཚོ་དགའ་ཐག་ཆོད་བགྱི་ཡོད། ཁོ་ཚོས་ཉིན་མོ་ཚོང་གི་དོན་དུ་ཐུག་འཕྲད་བྱེད་པ་
དང་། གྱེས་ཁར་རྟག་པར་དོ་ནུབ་སྔར་རྒྱུན་བཞིན་དུ་འཛོམས་ས་དེ་རང་ཡིན་ཞེས་བཤད་
པ་ནི། མི་ཚོས་དགོང་ཟས་ཟོས་རྗེས་ཁའོ་ཧྥེ་ཁང་དུ་མཇལ་ན་ག་འདྲ་འདུག་ཅེས་བཤད་པ་
[1] སི་ཁུན་ནི་འདིར་རྒྱུ་ཟངས་ལས་བྱས་པའི་མགོ་རྒྱན་ཟངས་མདོག་ཅན་ཞིག་ལ་ཟེར་རོ།།
185

འཛམ་གླིང་རྩོམ་རིག་གྲགས་ཅན་བོད་འགྱུར་དཔེ་ཚོགས།
དང་འདྲའོ།།
མདོར་ན་གཟིམ་ཤག་ཐེ་ལི་ཨེར་དེ་རེ་ལྟོས་འཆང་ཡུལ་ཞིག་ལ་གྱུར་ནས། ཉིན་རེའི་
འཆར་ཅན་གྱི་འདུ་འཛོམས་ལ་མ་ཡོང་བ་བྱེད་མཁན་ཧ་ཅང་ཉུང་ཉུང་རེད།
དེ་ཡང་ཟླ་བ་ལྔ་པའི་ཟླ་མཇུག་གི་ཉིན་ཞིག་ལ། ཨང་དང་པོར་སླེབས་མཁན་དེ་གྲོང་
སྤྱི་ཟུར་པ་སྟེ། ཤིང་ཆ་ཚོང་པ་སྐུ་ཞབས་ཕོ་ལེན་རེད། འོན་ཏེ་གནས་ཁང་གི་སྒོ་བརྒྱབ་
ཡོད་པ་དང་། སྒྲོམ་སྐྱོར་རྒྱབ་ཀྱི་བཞུ་མར་ཆུང་ཆུང་དེ་ཡང་སྤར་མེད་པ་ཁོས་ཤེས། ཁང་
པའི་ནང་འཇམ་ཐིང་ཐིང་དང་ཁ་ཁུ་སིམ་མེར་གནས། ཁོས་སྔོན་ལ་སྒོ་ཐུག་ཐུག་བརྡུངས་
པ་དང་། དེ་ནས་རྡུང་ཤུགས་ཆེ་རུ་བཏང་ན་ཡང་ཨ་ལན་བྱེད་མཁན་མེད་པར་བརྟེན།
དལ་བུར་ཁྲོམ་ལམ་བརྒྱུད་དེ་ཕྱིར་ལོག་ནས་ཕྱིན། ཁྲོམ་སྲང་དུ་སླེབས་པ་དང་། འགྲོ་ས་
གཅིག་པ་ཡིན་པའི་གྲུ་བདག་སྐུ་ཞབས་དྷི་ཝེར་དང་འཕྲད་ནས། ཁོ་གཉིས་ཀྱིས་སླར་ཡང་
མཉམ་དུ་ཕྱིན་ནས་སྒོ་བརྡུངས་ཀྱང་སྔར་བཞིན་ངལ་བ་འབྲས་མེད་ལ་གྱུར། དེ་དུས་ཁོ་
གཉིས་དང་མི་རིང་བའི་ས་ནས་འུར་སྒྲ་དྲག་པོ་ཞིག་གྲག་ཡོང་བ་དང་། དབྱིན་ཇི་དང་ཧྥ་
རན་སིའི་གྲུ་པ་ཁྱུ་གཅིག་གིས་སྒོ་བརྒྱབ་པའི་ཁའོ་ཧྥེ་ཁང་གི་སྒོ་པང་ལ་ཁུ་ཚུར་གྱིས་རྡུང་
བཞིན་ཡོད་པ་མཐོང་།
འབྱོར་འབྲིང་གྲལ་རིམ་པ་དེ་གཉིས་ཀྱིས་ལམ་སེང་བྲོས་ནས་ཐག་ཞོར་འབྲེང་འདྲུད་
མ་ཡོང་བ་བྱས། འོན་ཏེ་གློ་བུར་དུ་ཤུ་སྒྲ་ཆུང་ཆུང་སྒྲོག་མཁན་ཞིག་བྱུང་བ་དང་། ཁོ་གཉིས་
ཀྱིས་གོམ་མཚམས་བཞག་ནས་ལྟ་དུས། ཉ་ཤ་ཚྭ་བྲོ་སྙོལ་བཟོ་ཚོང་པ་སྐུ་ཞབས་ཐོར་ཎ་ཝོ་
རེད། ཕྱི་མས་ཁོ་གཉིས་ངོ་ཤེས་ནས་ངོ་ཡ་བྱས། དེས་ན་ཁོ་གཉིས་ཀྱིས་དེ་ལ་དེ་དོན་བཤད་
པས། ཁོ་དེ་བས་མ་དགའ་བར་གྱུར་ཏེ། ཁོ་ནི་གཉེན་སྒྲིག་ཟིན་ནས་བུ་དང་བུ་མོ་ཡོད་ཅིང་།
ཁྱིམ་ནས་དམ་པོ་བྱེད་སྟབས། རེས་གཟའ་སྤེན་པར་གཞི་ནས་འདིར་ཡོང་བ་རེད། ཁོས་
ཉེན་འགོག་གི་ཆེད་དུ་ཡིན་ཞེས་རྟག་པར་བཤད་པ་དེ་ནི་འཕྲོད་བསྟེན་བདེ་སྲུང་ཚན་
186

མགུལ་རྒྱན།
པའི་བྱ་ཐབས་ཤིག་ལ་གོ་རྒྱུ་བཏང་བ་ཡིན་ཏེ། ཁོའི་གྲོགས་པོ་སྨན་པ་བྷོལ་དྷེར་གྱིས་ཚན་པ་
དེར་ལས་ཀ་བྱེད་པས། དུས་བཅད་ཞིབ་བཤེར་བྱེད་པའི་ཆ་འཕྲིན་ཁོ་ལ་བཤད་པ་རེད། དེ་
ཉིན་ནི་ཏག་ཏག་ཁོ་ཁོམ་ཉིན་ཡིན་ཞིང་། སྒོ་བརྒྱབ་པ་དང་སྟབས་འཁེལ་བས། ཁོས་ཡང་
བསྐྱུར་གཟའ་འཁོར་གཅིག་བསྒུག་དགོས་པ་རེད།
ཁོ་ཚོ་གསུམ་གྱིས་སྐོར་བ་ཆེན་པོ་ལྕགས་ཀྱུའི་དབྱིབས་དང་འདྲ་བ་ཞིག་བསྐོར་ནས་
གྲུ་ཁ་བར་དུ་ཕྱིན་པ་དང་། ལམ་ཕྱེད་དུ་དངུལ་ཁང་གཉེར་མཁན་གྱི་བུ་སྐུ་ཞབས་ཧྥི་ལེབ་
དང་འཕྲད་པ་དེ་ཡང་གཟིམ་ཤག་ཐེ་ལི་ཨེར་གྱི་རྟག་བཅར་མགྲོན་པོ་ཞིག་ཡིན་ཞིང་། ད་
དུང་ཁྲལ་དོན་དཔོན་སྐུ་ཞབས་ཕམ་ཕེ་སི་དང་འཕྲད། དེ་ནས་ཚང་མ་མཉམ་དུ་ཡ་ཧུ་ད་
པའི་ཁྲོམ་ལམ་ནས་ལོག་ཡོང་སྟེ། མཐའ་མའི་ཚོད་ལྟ་ཐེངས་གཅིག་བྱས། འོན་ཏེ་དེ་དུས་
ཁོང་ཁྲོས་བཟི་བའི་གྲུ་པ་ཚོས་ཁང་པ་དེར་རྡོ་གཞུ་གིན་དུ་སྨྱོ་ཅོར་དང་ང་རོ་སྒྲོག་གིན་སྐོར་
རྡུང་བྱེད་པས། ཐོག་ས་གཉིས་པའི་མགྲོན་པོ་ལྔ་པོས་ལམ་སེང་ཁ་ཕྱིར་སློག་སྟེ། ཁྲོམ་ལམ་
ལ་མདོ་མེད་དུ་འཁྱམས་སོ། །
ཁོ་ཚོར་སླར་ཡང་འགན་བཅོལ་ངོ་ཚབ་སྐུ་ཞབས་ངྷི་ཕ་ཨེ་ལ་འཕྲད་པ་དང་། དེ་
རྗེས་ཚོང་དོན་ཁྲིམས་རའི་ཁྲིམས་དཔོན་སྐུ་ཞབས་ཝ་སེ་དང་འཕྲད། དེས་ན་ཁོ་ཚོས་
འཆམ་འཆམ་ཐག་རིང་པོ་ཞིག་བྱེད་མགོ་བཙུགས་ཏེ། དང་ཐོག་རླབས་འགོག་ཆུ་རགས་
ཡོད་སར་ཡོང་། ཁོ་ཚོས་རྐྱང་སྟར་བྱས་ཏེ་འཛེང་རྡོའི་རགས་ཁའི་གྱང་སྲུང་གི་སྟེང་དུ་
བསྡད་ནས། རྦ་རླབས་ལང་ལོང་དུ་འཕྱུར་བའི་མཚོ་ཆུར་ལྟ་བཞིན་བསྡད། རླབས་རྩེའི་
གཟེགས་མ་ལས་མུན་ནག་གི་ཁྲོད་དུ་འོད་དཀར་འཚེར་བཞིན་མངོན་ཙམ་ཡིབ་ཙམ་བྱེད།
རྒྱ་མཚོ་ཆེན་མོའི་རྦ་རླབས་བྲག་རྡོ་ལ་བརྡབས་པའི་སྒྲ་རྐྱང་དེ་མཚན་མུན་གྱི་ཁྲོད་དུ་
གཡང་གཟར་བརྒྱུད་དེ་རྒྱང་རིང་ལ་ཁྱབ་པར་བྱས། ཡིད་སུན་པའི་རྐང་འཆག་པ་ཁྱུ་དེས་
དེ་འདྲ་བྱས་ཏེ་ཡུད་ཙམ་བསྡད་རྗེས། སྐུ་ཞབས་ཐོར་ཎ་ཝོས། “འདི་འདྲ་བྱས་ཏེ་བསྡད་
187

འཛམ་གླིང་རྩོམ་རིག་གྲགས་ཅན་བོད་འགྱུར་དཔེ་ཚོགས།
ན་ཆོ་མི་འདུག” ཅེས་བཤད་པར། སྐུ་ཞབས་ཕམ་ཕེ་སིས། “དངོས་གནས་དེ་འདྲ་རེད་
བཞག” ཅེས་བཤད། ཁོ་ཚོས་སླར་ཡང་འཆམ་འཆམ་ལ་ཕྱིན།
ཁོ་ཚོས་སྔོན་ལ་རི་གཤམ་གྱི་ལྗོན་གྲིབ་འགྲོ་ལམ་ཞེས་སུ་འབོད་པའི་ཁྲོམ་ལམ་དེ་
བརྒྱུད་ནས་བསྐྱོད་རྗེས། ཆུ་མཛོད་སྟེང་གི་པང་ལེབ་ཟམ་པའི་སྟེང་ནས་ལོག་སྟེ། ལྕགས་
ལམ་བརྒྱུད་དེ་ཁྲོམ་ར་གསར་པའི་ཐང་ཆེན་དུ་ཡོང་། དེ་དུས་ཁྲལ་དོན་དཔོན་སྐུ་ཞབས་
ཕམ་ཕེར་སི་དང་ཉ་ཤ་ཚྭ་བྲོ་སྙོལ་བཟོ་ཚོང་པ་སྐུ་ཞབས་ཐོར་ཎ་ཝོའི་བར་ལ། བཟའ་བྱའི་
ཤ་མོ་ཞིག་གི་དོན་དུ་གློ་བུར་རྩོད་པ་བྱུང་བ་དང་། ཁོ་གཉིས་ཁྲོད་ཀྱི་གཅིག་གིས་ཉེ་འགྲམ་
ནས་ཤ་མོ་དེ་རིགས་འཐུ་མྱོང་ཞེས་ཨུ་ཚུགས་མཐར་སྐྱེལ་བྱས།
སེམས་ནང་སུན་འཚབ་ཡོད་རྐྱེན་ཁོ་གཉིས་ཀ་སྤྲོ་ཐུང་བའི་སྒང་ཡིན་སྟབས། གཞན་
ཚོས་བར་འདུམ་མ་བྱས་ན་ཁོ་གཉིས་ཀྱིས་གཞུ་རེས་གཏོང་བ་ཡང་སྲིད། སྐུ་ཞབས་ཕམ་
ཕེར་སི་ཁོང་ཁྲོ་ལངས་ནས་སྔོན་ལ་ཕྱིན་རྗེས།གྲོང་སྤྱི་ཟུར་པ་སྐུ་ཞབས་ཕོ་ལེན་དང་འགན་
བཅོལ་ངོ་ཚབ་པ་སྐུ་ཞབས་ངྷི་ཕ་ཨེའི་བར་ལ་ཁྲལ་དོན་དཔོན་གྱི་གླ་ཆ་མཐོ་པོ་དང་དེས་
ཕན་ཆོད་ཆེ་ཆུང་ཅི་ཙམ་གཏོད་ཐུབ་མིན་གྱི་གནད་དོན་ཐད་ལ་ཁ་རྩོད་ཚ་དྲག་པོ་བྱས་
ཤིང་། ཚིག་ངན་མེ་སྒྱོགས་འཕེན་འཕེན་ངང་ཕན་ཚུན་གོ་ཤེས་མ་བྱས་པ་རེད། གློ་བུར་དུ་
སྐད་ཅོར་གྱི་སྒྲ་དྲག་ཆར་རླུང་འཚུབ་དང་འདྲ་བ་འཇིགས་སུ་རུང་བ་ཞིག་གྲག་པ་དེ་ནི་གྲུ་
པ་ཁྱུ་དེས་སྒོ་བརྒྱབ་པའི་ཁའོ་ཧྥེ་ཁང་གི་སྒོ་ཁར་སྟོང་སྒུག་ཡུན་རིང་བྱས་རྗེས། སུན་སྣང་
སྐྱེས་ནས་ཐང་ཆེན་དུ་ཡོང་ཞིང་། མི་གཉིས་རེས་སྟར་པ་རེ་བྱས་ཏེ། དཔུང་ལག་སྦྲེལ་ནས་
འབྲང་རིང་པོ་བསྒྲིགས་ཏེ་འགྲོ་གིན་འགྲོ་གིན་སྐད་ཅོར་འུར་ཅོར་སྨྱོ་བ་བཞིན་དུ་སྒྲོག་
གིན་བྱེད། འབྱོར་འབྲིང་གྲལ་རིམ་པ་ཁྱུ་དེས་ལམ་སེང་སྒོའི་འགག་ཤུར་ཞིག་གི་འོག་ཏུ
གབ། ཁྭ་ཏའི་ཁྱུ་ཚོགས་ལྟ་བུ་དེས་སྐད་ཅོར་རྒྱག་བཞིན་ཆོས་གྲྭའི་ཕྱོགས་ནས་རིག་རྒྱུ་མེད་
པར་གྱུར་མོད། རིམ་བཞིན་རྒྱང་རིང་ལ་བཞུད་པའི་དྲག་ཆར་རླུང་འཚུབ་དང་འདྲ་བའི་
188

མགུལ་རྒྱན།
སྐད་ཅོར་གྱི་སྒྲ་ཞིག་ནི་རིམ་བཞིན་ཆུང་དུ་སོང་བ་ཙམ་ལས་ཡུན་ཧ་ཅང་རིང་པོ་སོང་རུང་
ད་དུང་ཐོས་རྒྱུ་ཡོད།དེ་ནས་སླར་ཡང་ཁ་ཁུ་སིམ་པོར་གྱུར།
སྐུ་ཞབས་ཕོ་ལེན་དང་སྐུ་ཞབས་དྷི་ཕ་ཨེ་གཉིས་ད་དུང་རླུང་ལངས་སྒང་ཡིན་ཞིང་།
ཁོ་གཉིས་ཀྱིས་ཐ་ན་ག་ལེ་ཕེབས་ཀྱང་ཟེར་རེས་མ་བྱས་པར་རང་རང་སོ་སོར་ཕྱིན།
དེ་འཕྲོས་ཀྱི་མི་བཞིས་མདུན་ལ་མུ་མཐུད་བསྐྱོད་དེ་རང་བཞིན་ངང་གཟིམ་ཤག་ཐེ་
ལི་ཨེར་གྱི་ཕྱོགས་སུ་ཕྱིན། སྒོ་སྔར་བཞིན་བརྒྱབ་ཡོད་པ་དང་། འཇམ་ཐིང་ཐིང་ཡིན་པ་དེ་
ཡང་སྙིང་ཅི་ཡིས་བྱས་པ་མི་ཤེས། ར་བཟི་བ་ཞིག་གིས་གཏམ་ཚིག་གཅིག་ཀྱང་མི་སྨྲ་ན་
ཡང་། ཁའོ་ཧྥེ་ཁང་གི་སྒོ་ཐུག་ཐུག་ཏུ་བར་མེད་བརྡུངས་པ་དང་། རྗེས་སུ་དེས་སྒོ་བརྡུངས་
མཚམས་བཞག་ན་ཡང་སྐད་ཆུང་ངུས་ལག་རོགས་ཧྥུ་རོད་དྷེ་རེག་འབོད་པར་བྱེད། ཁོ་ལ་
ཁ་ཡ་བྱེད་མཁན་མེད་པ་ཤེས་རྗེས། སྒོ་ཁའི་རྡོ་སྐས་ཀྱི་སྟེང་དུ་བསྡད་དེ་ཡང་སྙིང་གནས་
ཚུལ་ཅི་ཐོན་མིན་ལ་བལྟ་རྒྱུའི་སེམས་ཐག་བཅད།
འབྱོར་འབྲིང་གྲལ་རིམ་པ་དེ་ཚོས་གྱེས་རྩིས་བྱེད་སྒང་དེར་གློ་བུར་དུ་གྲུ་ཁའི་འུར་
སྒྲོག་རྒྱག་མཁན་དེ་ཚོ་སླར་ཡང་ཁྲོམ་ལམ་གྱི་མདོར་ཐོན་པ་རེད། ཧྥ་རན་སིའི་གྲུ་པས
《མ་སེའི་རོལ་མོ》ཞེས་པ་ལེན་པ་དང་། དབྱིན་ཇིའི་གྲུ་པས་ནི “དབང་བསྒྱུར་གྱིས་ཤིག
བྷོ་རོད་ཐེ་ཎ” ཞེས་སུ་གླུ་རུ་ལེན་པར་བྱེད། ཁོ་ཚོས་སྔོན་ལ་ཁང་པར་བསྐོར་ནས་གྱང་
བརྡུངས་རྗེས། ལྟས་ངན་སྤྱོད་ཉེས་དེ་ཚོས་སླར་ཡང་རླབས་རྒྱུན་བཞིན་དུ་གྲུ་ཁའི་ཕྱོགས་
སུ་བཤར། གྲུ་ཁར་སླེབས་རྗེས་སུ་རྒྱལ་ཁབ་གཉིས་ཀྱི་གྲུ་པའི་བར་གཞུ་རེས་བཏང་། དམར་
འཛིང་གི་ཁྲོད་དུ་དབྱིན་ཇི་བ་ཞིག་གི་ལག་པ་ཆག་པ་དང་། ཧྥ་རན་སི་པ་ཞིག་གི་སྣ་ཁུང་
གཏོར་བ་རེད།
དེ་དུས་སྒོ་ཁར་བསྡད་པའི་ར་བཟི་བ་དེས་ངུས་ཤིང་། དེའི་ངང་ཚུལ་ནི་སྐྱུར་འགོང་
ཤོད་མཁན་ར་བཟི་བ་ཞིག་དང་འདྲ་ལ།ངན་ཁག་འཁེལ་བའི་ཕྲུ་གུ་དང་ཡང་འདྲ།
189

འཛམ་གླིང་རྩོམ་རིག་གྲགས་ཅན་བོད་འགྱུར་དཔེ་ཚོགས།
འབྱོར་འབྲིང་གྲལ་རིམ་པ་དེ་ཚོ་མཐའ་མར་ཐོར་བ་དང་། སྐད་ཅོར་འུར་ཅོར་གྱི་གྲོང་
ཁྱེར་རིམ་བཞིན་ཞི་འཇམ་ལ་གྱུར། སྐབས་སྐབས་ལ་འདི་ཕྱོགས་སམ་ཕར་ཕྱོགས་ནས་མི་
སྐད་གྲག་ན་ཡང་དེ་འཕྲལ་ཐག་རིང་གི་སར་གོ་རྒྱུ་མེད་པར་གྱུར།
མི་གཅིག་གཅིག་པུ་ད་དུང་ཁྲོམ་ལམ་དུ་ཕར་འགྲོ་ཚུར་འགྲོ་བྱེད་པ་དེ་ནི་ཉ་ཤ་ཚྭ་བྲོ་
སྙོལ་བཟོ་ཚོང་པ་སྐུ་ཞབས་ཐོར་ཎ་ཝོ་རེད། ཁོས་གཟའ་འཁོར་རྗེས་མའི་གཟའ་སྤེན་པ་
བར་བསྒུག་དགོས་རྐྱེན། ཤིན་ཏུ་ནས་མ་སྐྱིད་པར་གྱུར་པ་དང་། བསམ་ཡུལ་ལས་འདས་
པའི་དོན་འདྲ་ཐོན་རེ་ཁོ་ན་བཅངས། ཉེན་རྟོག་ཅུད་ཀྱིས་ཇི་མ་སྙམ་པར་དེ་ཡི་ལྟ་སྐུལ་དང་
སྲུང་སྐྱོབ་འོག་གི་སྤྱི་ཕན་ལས་ཁུངས་རང་དགར་སྒོ་རྒྱག་འཐུས་ཆོག་པ་བྱེད་དོན་ཅི་ཡིན་
སྙམ་དུ་ཁོང་ཁྲོ་ཆེན་པོ་ལངས།
ཁོས་སླར་ཡང་དེ་གར་ལོག་ནས། གྱང་ལ་ཉེ་བར་སྦྱར་ཏེ་ཞིབ་ལྟ་བྱས་ནས་རྒྱུ་རྐྱེན་
ཅི་ཡིན་ཤེས་པར་བྱེད་དགོས་སྙམ། སྒེའུ་ཁུང་གི་ཆར་འགོག་པང་ལེབ་ཀྱི་སྟེང་དུ་རྩ་ཚིག་
ཅིག་སྦྱར་ཡོད་པ་ཁོས་མཐོང་། ཁོས་ལམ་སེང་ཡང་ལཱ་རྐང་གཅིག་སྤར་བས། དེའི་སྟེང་དུ་
ཡིག་ཆེན་ཨ་ཀྱོག་པ་ཀྱོག་ཁ་ཤས་བྲིས་ཡོད་པ་འདི་ལྟ་སྟེ། “ལྷ་ཡི་བྱིན་རླབས་ཐོག་མར་ཞུ་
དགོས་རྐྱེན་གྱིས། གནས་སྐབས་ལས་གཉེར་བྱེད་མཚམས་བཞག་པ་ཡིན” ཞེས་བྲིས་ཡོད་
པ་མཐོང་།
ཁོས་དེ་ནུབ་རེ་བ་མེད་པ་ཤེས་པས་གཞི་ནས་གྱེས།
ར་བཟི་བ་དེ་དེ་དུས་གཉིད་ཁུག་ནས་རེངས་རེངས་པོར་ཉལ་ཏེ། སྒོ་བརྒྱབ་ནས་
མགྲོན་པོ་མི་བསུ་བའི་ཁའོ་ཧྥེ་ཁང་གི་སྒོ་ཁར་འཕྲེད་བཀག་བཏང་ཡོད་པ་རེད།
ཉིན་གཉིས་པར་སྐུ་མགྲོན་རྙིང་པ་ཡོད་ཚད་ཀྱིས་ཐབས་ཤེས་སྣ་ཚོགས་ལ་བརྟེན་ནས
སྔ་རྗེས་སུ་ཁྲོམ་ལམ་དེ་བརྒྱུད་ནས་ཕྱིན་པ་དང་། སྣང་བ་མེད་མདོག་སྟོན་ཕྱིར་ཁོ་ཚོས་
མཆན་འོག་ཏུ་ཡིག་ཆ་བཅུག་ཅིང་། མི་ངོ་རེ་བཞིན་ཚང་མས “ལྷ་ཡི་བྱིན་རླབས་ཐོག་
190

མགུལ་རྒྱན།
མར་ཞུ་དགོས་རྐྱེན་གྱིས།གནས་སྐབས་ལས་གཉེར་བྱེད་མཚམས་བཞག་པ་ཡིན” ཞེས་
པའི་ལྐོག་གྱུར་གྱི་བརྡ་ཐོ་དེ་ལ་ལྐོག་ལྟ་བྱས་ནས་ཐེངས་རེ་ཀློག་པར་བྱེད་དོ། །
2
དེ་ཡང་ལྕམ་སྐུ་ཞབས་ལ་གཅུང་པོ་ཞིག་ཡོད་པ་དེ་ཕ་ཡུལ་ཨེལ་ཞིང་ཆེན་གྱི་ཝེ་ཝེལ་
གྲོང་ཚོར་ཤིང་བཟོ་བ་བྱེད་པ་རེད། ལྕམ་སྐུ་ཞབས་ཀྱིས་དེ་སྔ་གྲོང་ཁྱེར་ཨེ་ཧྥུ་ཐོར་འགྲུལ་
ཁང་འཛུགས་དུས། ཆོས་ཡུམ་བྱས་ནས་གཅུང་པོའི་བུ་མོ་པང་དུ་བཏབ་སྟེ་དབང་གཞོང་གི་
མདུན་དུ་ཁྲུས་དབང་ཞུས་མྱོང་བ་མ་ཟད། ཕྲུ་གུར་ཁོན་སི་ཏན་སེ་ཞེས་པའི་མིང་བཏགས་
ཏེ། མིང་ཆ་ཚང་ལ་ཁོན་སི་ཏན་སེ“ལི་ཝེ་ཞེས་བཏགས་པ་དེ་ཡང་ལྕམ་སྐུ་ཞབས་ཀྱི་ཕ་
ཁྱིམ་གྱི་རུས་མིང་ལི་ཝེ་ཡིན་པས་སོ། །ཤིང་བཟོ་བས་ཁོའི་གཅེན་མོའི་འཚོ་བ་ཧ་ཅང་ཡག་
པོ་ཡོད་པ་ཤེས་པར་བརྟེན། ཁོ་ཚོ་རང་སོ་སོའི་འཚོ་ཚིས་ལ་བྲེལ་བ་མ་ཟད། སྡོད་ས་ཡང་
བར་ཐག་ཧ་ཅང་རིང་ན་ཡང་། ཁོས་མོ་དང་འབྲེལ་བ་མ་ཆད་པ་བྱས། བུ་མོ་ཆུང་ཆུང་ལོ་
བཅུ་གཉིས་འཁོར་བ་དང་། ལོ་དེར་ལྷ་ཡི་བྱིན་རླབས་ཐོག་མར་ཞུ་རྒྱུ་ཡིན་སྟབས། ཁོས་གོ་
སྐབས་བཟང་པོ་དེ་བཟུང་ནས། གཅེན་མོར་འཕྲིན་ཡིག་ཅིག་བྲིས་ཏེ། ལྷ་ཡི་བྱིན་རླབས་
ཞུ་བའི་མཛད་སྒོར་ཞུགས་པར་ཡོང་རེ་ཞུས། ཁོ་གཉིས་ཀྱི་ཕ་མ་འདས་ཟིན་པས། མོས་རང་
ཉིད་ཀྱི་ཆོས་ཕྲུག་མ་དང་ལེན་མ་བྱས་ན་མི་འགྲིག་སྟབས། གདན་ཞུ་དང་ལེན་བྱས་པ་
རེད། མོའི་གཅུང་པོའི་མིང་ལ་འཇོ་སེབ་ཟེར་བ་དེས་གཅེན་མོར་སྲི་ཞུ་མང་ཙམ་བསྒྲུབ་རེ་
བཅངས་ཤིང་། གཅེན་མོ་སོ་སོར་ཕྲུ་གུ་མེད་པས་ན། གཅིག་བྱས་ན་མོས་སླད་མར་བུ་མོར་
ཕན་པའི་ཁ་ཆེམས་འདྲ་འཇོག་པ་ཡང་སྲིད་དོ། །།
གཅེན་མོའི་ལས་རིགས་ལ་ཁོས་ཁ་སྐྱེངས་སྣང་སྤུ་ཙམ་ཡང་མེད་པའི་ཐོག་ཡུལ་དེར་
191

འཛམ་གླིང་རྩོམ་རིག་གྲགས་ཅན་བོད་འགྱུར་དཔེ་ཚོགས།
ཧ་གོ་མཁན་ཡང་མེད། ཁོ་ཚོས་མོའི་སྐོར་གླེང་དུས། ལྕམ་ཐེ་ལི་ཨེར་ནི་གྲོང་ཁྱེར་ཧྥེ་ཁམ་
དུ་སྡོད་པ་རེད་ཅེས་ཁོ་ན་བཤད་པ་དང་། སྐད་ཆ་བཤད་སྟངས་དེ་ལས་མོས་ལོ་ཕོགས་ལ་
བརྟེན་ནས་འཚོ་བ་སྐྱེལ་ཆོག་པ་སྨོས་མི་དགོས་པ་རེད། ཧྥེ་ཁམ་ནས་ཝེ་ཝེལ་བར་དུ་ཉུང་
མཐར་ཡང་ཧྥ་ལེ་ཉི་ཤུ་ཡོད་པ་དང་། སྐམ་ལམ་ལ་ཧྥ་ལེ་ཉི་ཤུ་འགྲོ་རྒྱུ་དེ་ནི་གྲོང་གསེབ་པ་
དེ་ཚོའི་ངོས་ནས་བཤད་ན། ཤེས་རིག་ལྡན་པ་ཞིག་གིས་ནུབ་རྒྱ་མཚོ་ཆེན་མོ་གཤགས་
ནས་བསྐྱོད་པ་ལས་ཀྱང་དཀའ་བ་ཡོད། ཝེ་ཝེལ་བ་རུ་ཨེན་ལས་ཐག་རིང་བའི་སར་སླེབས་
མྱོང་ཡེ་ནས་མེད་པ་དང་། དུད་ཁྱིམ་ལྔ་བརྒྱ་ལས་མེད་པའི་གྲོང་ཚོ་ཆུང་ཆུང་དེས་ཧྥེ་ཁམ་
དུ་སྡོད་མཁན་གྱི་བློ་ཡིད་ཀྱང་འགུགས་མི་སྲིད་པ་སྨོས་མེད་རེད། གྲོང་ཚོ་ཆུང་ཆུང་དེ་
གྲོགས་མེད་གཅིག་པུར་ཀླུང་ཐང་ཆེན་པོར་གནས་པ་མ་ཟད། ད་དུང་ཞིང་ཆེན་གཞན་
ཞིག་གི་ཁོངས་སུ་གཏོགས་པ་སྟེ། མདོར་ན་དེ་ལ་རྒྱུས་མངའ་ཅི་ཡང་མེད་པ་རེད།
འོན་ཏེ་ལྷ་ཡི་བྱིན་རླབས་ཞུ་ཉིན་དེ་དང་ཐག་ཇེ་ཉེར་ཕྱིན་པ་དེས་ལྕམ་སྐུ་ཞབས་
བྱ་དཀའ་བར་གྱུར། མོ་ལ་ལག་རོགས་མེད་པ་དང་། ཚོང་མ་བརྒྱབ་པར་ཉི་མ་གཅིག་
ཙམ་བཞག་ན་ཡང་མོ་བློས་བཟོད་ཐབས་ཡེ་ནས་བྲལ་བ་རེད། སྟེང་དང་ཤོད་ཀྱི་བུ་མོ་དེ་
ཚོའི་བར་གྱི་ཞེ་འཁོན་གློ་བུར་ལངས་ངེས་ཡིན་པ་དང་། ད་དུང་ཧྥུ་རོད་དྷེ་རེག་ར་བཟི་
ཉེན་ཤིན་ཏུ་ཆེ་ཞིང་། ཁོ་ཆང་རག་གིས་བཟི་ཕྱིན་གཏམ་ཚིག་ཁ་མཐོ་དམན་གྱི་བར་ལ་
ཡང་མི་ལ་ཉེས་རྡུང་དྲག་པོ་གཏོང་ཉེན་ཡོད། མཐའ་མར་མོས་ལག་གཡོག་བུ་དེ་ལ་གུང་
གསེང་གཞེས་ཉིན་གྱི་བར་བཞག་པ་ཕུད། མི་གཞན་ཡོངས་རྫོགས་འཁྲིད་རྒྱུའི་ཐག་བཅད་
པ་རེད།
མོས་གཅུང་པོའི་བསམ་འཆར་ལ་ཉན་པས། ཁོ་ལ་བསམ་འཆར་སྤུ་ཙམ་མེད་པ་མ་
ཟད། མོའི་ཞབས་འབྲིང་ཡོངས་རྫོགས་ལ་ཞག་གཅིག་སྡོད་ས་བཀོད་སྒྲིག་བྱེད་རྒྱུ་ཁས་
བླངས། དེ་ལྟར་ངང་གཟའ་སྤེན་པའི་ཞོགས་པ། ཆུ་ཚོད་བརྒྱད་དང་ཕྱེད་ཀའི་མགྱོགས་
192

མགུལ་རྒྱན།
བགྲོད་མེ་འཁོར་གྱིས་ལྕམ་སྐུ་ཞབས་འཁོར་དང་བཅས་པ་དབོར་ཞིང་། དེ་ཚོས་འཁོར་ཁང
འབྲིང་གྲས་གཅིག་གི་ནང་དུ་བསྡད།
བྷོ་ཙེ་ཝེལ་འབབ་ཚུགས་སུ་མ་སླེབས་པའི་གོང་དུ། འཁོར་ཁང་གི་ནང་དུ་དེ་ཚོ་ལས་
མེད་ཅིང་། དེ་ཚོས་སྐྱ་ཀ་བཞིན་དུ་ཅའོ་ཅའོ་ཞེས་བཤད་ཀྱིན་དགོད་ཀྱིན་བྱེད། འོན་ཏེ་
བྷོ་ཙེ་ཝེལ་འབབ་ཚུགས་སུ་ཁྱོ་ཤུག་ཟུང་གཅིག་འཛེགས་ཡོང་། སྐྱེས་པ་དེ་ནི་ཞིང་པ་ལོ་
རྒན་ཞིག་ཡིན་པ་དེས་འཇར་ཀིའི་འོག་འཇུག་སྔོན་པོ་ཞིག་གྱོན་པའི་གོང་བར་གཉེར་
མ་ཆགས་པ་དང་། ཕུ་དུང་ཆེན་པོའི་སྟེང་དུ་རི་མོ་དཀར་པོ་དྲུབ་ཅིང་མཁྲིག་མཚམས་སུ་
བསྡམས་ཡོད། མགོ་ལ་རྒྱ་གར་ཞྭ་མོ་བཟོ་ལྟ་རྙིང་པ་ཞིག་གྱོན་པ་དེའི་ཁུ་ལུ་རྫ་མདོག་དེ་
གཟེ་མོའི་སྤུ་དང་འདྲ་བར་ལངས་ཡོད་པ་རེད། དེས་ལག་པ་གཅིག་གིས་གདུགས་ལྗང་
ཁུ་ཞིག་འཁྱེར་བ་དང་། ལག་པ་གཅིག་གིས་ལག་གཟེབ་ཧ་ཅང་ཆེན་པོ་ཞིག་འཁྱེར་བ་
དེའི་ནང་ནས་དངངས་ཤིང་འཇིགས་པར་གྱུར་པའི་བྱ་གག་གི་མགོ་གསུམ་བརྐྱངས་ཡོང་།
བུད་མེད་དེས་སྐེད་པ་འགྲེངས་ཤིང་གྲོང་གསེབ་པའི་ཆ་ལུགས་སྤྲས་པ་དང་། ངོ་ནི་བྱ་
མོའི་གདོང་དང་འདྲ་ལ། སྣ་ཁུང་བྱ་དེའི་མཆུ་ལྟར་རྣོ། མོས་ཁྱོ་བོའི་ཁ་སྤྲོད་དུ་བསྡད་པ་
དང་། རང་ཉིད་ཀྱི་མཐའ་འཁོར་དུ་བུད་མེད་མཛེས་མ་དེ་འདྲ་ཁྱུ་གཅིག་ཡོད་པ་མཐོང་
བས།ཧང་སངས་ནས་འགུལ་ཙམ་ཡང་བྱེད་མི་ཕོད་པར་གྱུར།
འཁོར་ཁང་གི་ནང་དུ་དངོས་གནས་ཚོན་མདངས་རྣམ་པར་བཀྲ་བས་སྐྱེ་བོའི་མིག་
འཁྲུལ་བར་བྱེད། ལྕམ་སྐུ་ཞབས་ཀྱི་རྐང་པ་ནས་མགོ་བར་ལུས་ཡོངས་དར་སྔོན་མོས་
བཟོས་པའི་གོས་གྱོན་པ་དང་། ཀསྨིར་གྱི་རའི་ཁུ་ལུར་འདྲ་བཟོ་བྱས་པའི་དཔུང་རྒྱན་དེའི་
དམར་མདངས་ཆེམ་ཆེམ་འཚེར་བར་བྱེད། དབུགས་ཧར་ཧར་དུ་ཧལ་མཁན་ཧྥེར་ནན་
དྷེས་སེ་ཀ་ལན་ཊེའི་མགོ་སྣམ་ཤོ་རིས་མའི་སྟོད་གོས་སྨད་འབྱར་མ་ཞིག་གྱོན་པ་དང་།
རོགས་ཟླ་ཚོས་ཤེད་ཤུགས་ཡོད་རྒུས་མོ་ལ་སྟོད་གོས་སྨད་འབྱར་མའི་སྟོད་གོས་དམ་པོར་
193

འཛམ་གླིང་རྩོམ་རིག་གྲགས་ཅན་བོད་འགྱུར་དཔེ་ཚོགས།
སྡོམ་རོགས་བྱས་ནས། ཐུར་ལ་ལུག་པའི་བྲང་ཁོག་མཐོན་པོར་བཏེགས་ཏེ། གོར་མོ་གཉིས་
དང་འདྲ་བར་ཡམ་ཡོམ་བར་མེད་བྱེད་པ་དེ་ནི་རས་ཀྱིས་དཀྲིས་པའི་ཆུ་ཐུམ་སྒྲིལ་གཉིས་
དང་འདྲའོ། །
ར་ཧྥེལ་གྱིས་བྱ་སྒྲོ་གཟེར་བའི་ཞྭ་མོ་ཞིག་གྱོན་པ་དེར་ཕར་ལྟ་དུས་བྱེའུ་ཕྲུག་གིས་
གང་བའི་བྱེའུ་ཚང་ཞིག་དང་འདྲ། མོས་གྱོན་གོས་སྨུག་སྐྱའི་མདོག་ཅིག་གྱོན་པ་དེ་གསེར་
འོད་ཆེམ་ཆེམ་ལྷེབ་ཙམ་གྱིས་སྤུད་པས། ཤར་ཕྱོགས་ཀྱི་ཉམས་ཀྱིས་ཕྱུག་པ་དེ་མོའི་ཡ་ཧུ་
ད་པའི་རྣམ་པ་དང་ཧ་ཅང་འཚམས་པོ་ཡོད། བརླང་མོ་རོ་སཱས་མེ་ཏོག་དང་ལོ་མའི་མཐའ་
རྒྱན་ཅན་གྱི་སྨད་གཡོགས་ཟིང་སྐྱ་ཞིག་གྱོན་ཞིང་། དེའི་བཟོ་ལྟ་ནི་ཤ་རྒྱགས་དྲགས་པའི་
ཕྲུ་གུའམ་ཚོན་པོའི་ནད་ཀྱིས་མནར་བའི་མིའུ་ཐུང་དང་འདྲ། ཆུ་ཟངས་ཟུང་གི་གྱོན་གོས་
ཡ་མ་གཟུགས་ནི་ཧ་ལམ་ཁྲ་ཡོལ་རྙིང་པས་བཙེམས་པ་དང་འདྲ་ཞིང་། མེ་ཏོག་དང་ཡལ་
གའི་རི་མོའི་ཁྲ་ཡོལ་དེ་མ་མཐར་ཡང་བསྐྱར་ལོགདུས་ཀྱི་ཅ་ལག་ཡིན་པ་རེད།
འཁོར་ཁང་ནང་དུ་ཕྱི་མི་ཡོད་པ་དང་བུ་མོ་ཚོའི་སྤྱོད་ལམ་ལམ་སེང་སྒམ་ནན་དང་
ལྡན་པར་གྱུར། མི་ལ་བག་ཆགས་བཟང་པོ་ཞིག་འཇོག་ཕྱིར། དེ་ཚོས་ཡ་རབས་ཚུལ་
མཐུན་གྱི་བརྗོད་གཞི་ཁ་ཤས་གླེང་མགོ་བཙུགས། འོན་ཏེ་བྷོལ་པེག་ཏུ་འགྲམ་སྤུ་སེར་པོ་
བཞག་པ་དང་། སོར་གདུབ་ཁ་ཤས་དང་གསེར་གྱི་བྲང་འདོགས་ཆུ་ཚོད་གཅིག་བཏགས་
པའི་སྐུ་ཞབས་ཤིག་འཛེགས་ཡོང་། ཁོས་རས་བསེའི་ཐུམ་སྒྲིལ་ཁ་ཤས་མགོ་ཐོད་ཀྱི་རྡོག་
ཁྲེས་འཇོག་སྒྲོམ་གྱི་སྟེང་དུ་བཞག་པ་རེད། ཕར་ལྟ་དུས་མི་དེ་ནི་བཞད་གད་ལ་དགའ་བ་
དང་གཤིས་རྒྱུད་འཇམ་པོ་ཞིག་ཡིན་པ་འདྲ། ཁོས་གུས་འདུད་ཞུས་རྗེས་འཛུམ་ཆུང་སྟོན་
བཞིན་ཉམས་དོད་པོའི་ངང་། “ལྕམ་སྐུ་ཞབས་ཚོ་གབ་ས་བརྗེ་གནང་མཁན་རེད་པ" ཞེས་
[1] བསྐྱར་ལོག་ཅེས་པ་ནི་ཧྥ་རན་སིའི་བྷར་པིན་རྒྱལ་རབས་ཀྱིས་སྤྱི་ལོ1814ལོ་ནས1830ལོའི་བར་
དུ་རྒྱལ་རབས་བསྐྱར་འཛུགས་བྱས་པ་ལ་ཟེར་རོ།།
194

མགུལ་རྒྱན།
པའི་སྐད་ཆ་ཚིག་གཅིག་དྲིས། སྐད་ཆ་དེས་དེ་ཚོ་ཁ་ཧ་ཅང་སྐྱེངས་པོ་བྱུང་བ་རེད། མཐའ་
མར་ལྕམ་སྐུ་ཞབས་ཀྱི་བབ་བརླིང་སླར་གསོ་བྱུང་བ་དང་། མོའི་དཔུང་སྡེའི་མཚན་སྙན་
རྩོད་ཕྱིར་དུ། མོས་རེངས་རེངས་པོའི་སྒོ་ནས། “ཁྱེད་རང་གིས་གུས་ཞབས་ཏོག་ཙམ་
ཤེས་པ་གྱིས་ཤིག” ཅེས་སུ་ལན་བཏབ། ཁོས་དགོངས་སེལ་ཞུས་ནས། “དགོངས་པ་མ
ཚོམས། ངས་སྒྲུབ་ཁང་བརྗེ་གནང་མཁན་རེད་པས་ཞེས་འདྲི་རྩིས་ཡིན” ཞེས་བཤད། དེ་
ལ་ལན་འདེབས་མ་ཤེས་པ་ཡིན་ནམ། ཡང་ན་དག་བཅོས་དེ་ལ་མོས་པོ་བྱུང་བ་ཅི་ཡིན་མི་
ཤེས་པར། ལྕམ་སྐུ་ཞབས་ཀྱིས་འཛུམ་ཙམ་བྱས་ནས། སྒེག་ཉམས་དང་བཅས་གུས་འདུད་
ཞུས་པ་རེད།
སྐུ་ཞབས་དེས་བརླང་མོ་དང་ཞིང་པ་རྒད་པོའི་གསེང་དུ་བསྡད་མ་ཐག་ཏུ་ལག་གཟེབ་
ཆེན་པོའི་ཕྱི་ལ་མགོ་བཏོན་པའི་ཡ་ཙེ་གསུམ་ལ་མིག་བཙུམས་བརྒྱབ། ཁོས་གཟིགས་མོ་
བ་འགུགས་ཐུབ་སོང་སྙམ་དུས། ལག་པ་སྲོག་ཆགས་དེ་ཚོའི་མཆུ་འོག་ཏུ་བརྐྱངས་ནས་
ཨི་ཙི་ལུ་གུ་སྒོག་པ་དང་། ཚང་མ་སྣང་བ་སྤྲོ་པོ་ཡོང་ཕྱིར། “ང་ཚོ་རྫིང་ཆུང་དང་བྲལ་བ་
ནི། ཀྭ་ཀྭ་ཀྭ། ཤ་བསྲེགས་ལྕགས་མདའ་དང་འགྲོགས་ཕྱིར་རེད། ཀྭ་ཀྭ་ཀྭ” ཞེས་སུ་ཁོས་དེ་
ཚོར་བསྟན་བཤིག་དང་བཞད་གད་སློང་བའི་གཏམ་འདྲ་བཤད། ཡ་ཙེ་ཤ་ཚ་རྒྱུ་དེ་ཚོས་སྐེ་
གཅུས་གཅུས་བྱེད་བཞིན་དུ་ཁོས་བྱིལ་བྱིལ་བྱེད་པར་གཡོལ་བ་མ་ཟད། སྲོག་བསྡོས་ཀྱིས་
རྒྱ་ལྕང་གི་ཡལ་གས་བསླས་པའི་འཆིང་རྒྱ་དེ་ལས་ཨེ་ཐར་གྱི་ཐབས་ལ་འབད། རྗེས་སུ་ཡ་
ཙེ་གསུམ་པོས་གློ་བུར་ཀྭ་ཀྭ་ཀྭ་ཞེས་སུ་སེམས་སྡུག་དང་ཡིད་ཆད་དྲག་པོའི་སྨྲེ་སྔགས་དུས་
གཅིག་ཏུ་བཏོན་པས་ན། བུད་མེད་ཚོས་དགོད་ཆ་འུར་དིང་དིང་བྱས། དེ་ཚོས་ལུས་པོ་སྒུར་
བཞིན་དུ་ཕན་ཚུན་འབུད་འདེད་བཏང་ནས་གསལ་ཙམ་རིག་པ་བྱེད་སྙམ་ཞིང་། དེ་ཚོས་
ཡ་ཙེར་དོ་སྣང་བྱེད་ཚད་དེ་སྨྱོ་བ་ལྟ་བུའི་ཚད་ལ་སླེབས། སྐུ་ཞབས་དེས་ནི་བཟང་སྦྱོར་དེ་
བས་ཆེ་བའི་སྒོ་ནས་ཡིད་དབང་འཕྲོག་ཤུགས་དང་སྤྱང་གྲུང་ངོམས་པ་དང་། མིག་གི་ཟུར་
195

འཛམ་གླིང་རྩོམ་རིག་གྲགས་ཅན་བོད་འགྱུར་དཔེ་ཚོགས།
མདའ་འཕེན་པར་བྱེད།
རོ་སཱ་ཡང་མཉམ་དུ་ཡོང་ཞིང་། མོས་གམ་གྱི་སྐྱེས་པ་དེའི་པུས་མོའི་སྟེང་དུ་ཁ་བུབ་
ནས་བསྡད་དེ། ཡ་ཙེ་དེ་གསུམ་གྱི་སྣ་ལ་འོ་སྦྱོར་བར་ཕྱིན། དེ་མ་ཐག་ཏུ་བུ་མོ་རེ་རེ་བཞིན་
ཚང་མས་འོ་སྐྱེལ་འདོད་ཅིང་། སྐུ་ཞབས་དེས་ནི་དེ་ཚོ་ཁོ་རང་གི་པུས་མོའི་སྟེང་དུ་སྡོད་དུ
བཅུག་པ་མ་ཟད། དེ་ཚོར་སྤྲུག་ཅིང་ཤ་གཅུས་བརྒྱབ། ཡུད་ཙམ་ལ་ཁོས་དེ་ཚོར་ཁྱོད་ཅེས་
འབོད་པར་བྱེད།
གྲོང་གསེབ་པ་དེ་གཉིས་ནི་སོ་སོའི་ཡ་ཙེ་ལས་ཀྱང་དངངས་སྐྲག་ཆེ་ཞིང་། ལུས་ལ་གདོན་
ཞུགས་པ་བཞིན་དུ་མིག་ཕོར་པ་ཙམ་རེ་བགྲད་ཅིང་སྐོར་བ་ལིང་ལིང་བྱེད་ན་ཡང་ལུས་ནི་
འགུལ་ཙམ་ཡང་བྱེད་མི་ཕོད། དེ་གཉིས་ཀྱི་གཉེར་མས་ཁེངས་ནས་རྒས་ཉམས་ཐོན་པའི་ངོ་
གདོང་ལ་འཛུམ་མདངས་ཕྲ་མོ་ཙམ་ཡང་མེད་ཅིང་།ཐ་ན་འགུལ་ཙམ་ཡང་མི་བྱེད་དོ།།
སྐུ་ཞབས་དེ་ནི་ཡུལ་སྐོར་འགྲེམས་འཚོང་པ་ཡིན་པ་དེས་ཀུ་རེ་དང་སྦྲགས་ཏེ་དེ་
ཚོར “ཁུར་ཐག་ཨེ་ཉོ” ཞེས་འདྲི་གིན་དུ་ཐུམ་སྒྲིལ་གཅིག་མར་ལ་ཕབ་ནས་ཁ་ཕྱེ། “ཁུར་
ཐག་ནི་ཁ་གཡར་ས་ཡིན་པ་ལས་དོན་དུ་ཐུམ་སྒྲིལ་གྱི་ནང་དུ་འབོབ་ཐག་བཅུག་ཡོད”
ཅེས་བཤད།
སི་སྐུད་ཀྱི་འབོབ་ཐག་དེ་ཚོའི་ནང་དུ་ཚོས་གཞི་སྔོན་པོ་དང་། ཟིང་སྐྱ་དང་། དམར་
ཆེན་དང་། མཆིན་མདོག་དང་། སྨུག་སྐྱ་དང་། མཚལ་ཁ་བཅས་ཡོད་པ་དང་། ལྕགས་
རིགས་སྒྲོག་གུ་ནི་རག་རྩི་བྱུག་པའི་འདོད་ལྷ་ཆུང་ཆུང་གཉིས་འཐམས་འཁྱུད་བྱས་པ་
ཞིག་རེད། བུ་མོ་ཚོ་དགའ་ནས་བཙིར་སྐད་ཤོར་ན་ཡང་། དེ་ཚོས་ལམ་སེང་བུད་མེད་གང་
རུང་གིས་གྱོན་གོས་ལ་ཞིབ་འཇུག་བྱེད་དུས་རང་བཞིན་དུ་མངོན་པའི་སྒམ་ནན་གྱི་རྣམ་
འགྱུར་སླར་གསོ་བྱས་ནས། དངོས་དཔེ་ལ་ཞིབ་ལྟ་བྱས། དེ་ཚོས་མིག་བརྡ་དང་ཡང་ན་
གཏམ་སྐད་ཆུང་ངུས་ཕན་ཚུན་འདྲི་རྩད་ཡང་ཡང་བྱེད་པ་དང་། སླར་བྱེད་ལུགས་གཅིག་
196

མགུལ་རྒྱན།
མཚུངས་ཀྱིས་ཕན་ཚུན་ལན་འདེབས་བྱེད། ལྕམ་སྐུ་ཞབས་ཀྱིས་འབོབ་ཐག་ལི་ཝང་ཞིག་
ལ་འཕུར་མཉེ་བྱེད་བཞིན་བློས་མི་ཐོངས་པ་བྱས། འབོབ་ཐག་དེ་འབོབ་ཐག་གཞན་ལས་
ཞེང་ཆེ་ལ། འབོབ་ཐག་གཞན་ལས་བབ་བརླིང་ཡང་ཆེ་བ་ལྡན་པ་དེ་ནི་བདག་མོས་སྤྱད་ན་
འཚམས་པའི་འབོབ་ཐག་ཅིག་རེད།
སྐུ་ཞབས་དེས་སྒུག་བཞིན་དུ་ཡིད་དུ་ཇུས་འགོད་ཅིག་དྲན། “ཕེབས་ཤོག་དང་།
ངའི་ཞིམ་ཕྲུག་ཚོ། ཁྱོད་ཚོས་ལྟ་ཚོད་ཅིག་གྱིས་དང” ཞེས་ཁོས་བཤད། ཁོའི་གཏམ་ལ་
དགའ་འབོད་དྲག་ཆར་རླུང་འཚུབ་ལྟ་བུ་ཐེངས་གཅིག་བྱས། དེ་ཚོས་བརླ་གཉིས་ཀྱིས་
སྨད་གཡོགས་དམ་པོར་བཙིར་བ་ནི་བཙན་གཡེམ་འཕོག་དོགས་བྱེད་པ་ལྟར་སྣང་། ཁོས་
ནི་དལ་དལ་ལྷོད་ལྷོད་ངང་གོ་སྐབས་སྒྲག་པ་ལྟར་བྱེད། “ཁྱོད་ཚོ་བྱེད་འདོད་མེད་ན་ངས་
བསྡུ་བགྱི་ཡིན” ཞེས་ཁྱབ་བསྒྲགས་བྱས་པ་དང་། དེ་ནས་སླར་གཡོ་སྒྱུའི་ངང་། “སུས་
ལྟ་ཚོད་བྱེད་འདོད་རུང་། ངས་དེ་ལ་ཆ་གཅིག་སྟེར་བགྱི་ཡིན། དེ་རང་གདམ་ག་བྱེད་དུ་
འཇུག་བགྱི་ཡིན” ཞེས་བཤད། དེ་ཚོས་སྔར་བཞིན་ལྟ་ཚོད་བྱེད་འདོད་མེད་པ་མ་ཟད།
ཆེ་ཉམས་དང་བཙུན་ཉམས་སྟོན་པར་བྱེད་ཅིང་། ལུས་པོ་ཡང་སླར་འགྲེངས་མོད། “ཆུ་
ཟངས་ཟུང” གི་རྣམ་འགྱུར་དེ་ནི་ཡ་ང་མདོག་ཁ་བས་ན། ཁོས་ད་གིན་གྱི་གྲོས་མགོ་དེ་
ཁོ་གཉིས་ལ་ལན་གཅིག་བཤད། ལྷག་པར་དུ “འདེགས་འབེབས་ཤིང་ནར” ཧྥུ་ལོ་རོད་
ནི་འདོད་པས་རབ་ཏུ་མནར་ནས་ཡིད་སོམ་ཉིའི་དྲ་བར་ཚུད་པའི་ངོ་མདོག་མངོན་པས་
ན། “ཤོག བུ་མོ། བློ་ཁོག་ཆེ་ཙམ་གྱིས་ཤིག ལྟོས་དང་། སྨུག་སྐྱ་མདོག་འདི་ཁྱོད་རང་གི་
གྱོན་གོས་ལ་འཚམས་ཤོས་རེད” ཅེས་མོ་ལ་སྐུལ་འདེད་བྱས། དེས་ན་མོས་སེམས་ཐག་
བཅད་དེ་སྨད་གཡོགས་གཟེངས་ནས་ཨུ་སུག་སྤུས་ཞན་ཟ་བེ་ཟོབ་བེ་གྱོན་པའི་བརླ་ཤ་སྦོམ་
པོ་བ་རྫི་མའི་བརླ་དང་འདྲ་བ་བསྟན་ཡོང་། སྐུ་ཞབས་དེས་སྐེད་པ་སྒུར་ཏེ། འབོབ་ཐག་པུས་
མོའི་འོག་ཏུ་བཅིངས་རྗེས་པུས་མོའི་སྟེང་ལ་འཐེན། ཁོས་བུ་མོར་ཨི་ཙི་ལུ་གུ་ཆུང་ཆུང་ཞིག
197

འཛམ་གླིང་རྩོམ་རིག་གྲགས་ཅན་བོད་འགྱུར་དཔེ་ཚོགས།
སྒོག་པས། མོ་ཨི་ཙི་ལུ་གུ་ཟ་ནས་སྐད་ཆུང་བསྟུད་མར་ཤོར་ཞིང་འདར་སིག་སིག་བྱས། ལྟ་
ཚོད་གྲུབ་རྗེས་ཁོས་འབོབ་ཐག་སྨུག་སྐྱ་མདོག་དེ་མོ་ལ་བྱིན་པ་རེད། “ད་སུ་ཡོང་ངམ” ཞེས་
སླར་ཡང་དྲིས་པ་ན། བུ་མོ་གཞན་ཚོས་མ་བགྲོས་གཅིག་མཐུན་ངང “ང་ཡོང་བགྱི་ཡིན། ང་
ཡོང་བགྱི་ཡིན” ཞེས་སྐད་བརྒྱབ། ཁོས་བརླང་མོ་རོ་སཱ་ནས་མགོ་བཙུགས། མོས་བཟོ་ལྟར་
ལྟ་ཉན་མེད་པའི་བརླ་ཤ་རིལ་རིལ་ཞིག་བཏོན་ཡོང་བ་དེའི་ཚིགས་རྡོག་རིག་རྒྱུ་མེད་པ་དེ་ནི་
ར་ཧྥེལ་གྱིས་བཤད་པ་ལྟར། དོན་དམ་གྱི “བརླ་ཡི་རྒྱུ་མ་བརྒྱངས་མ” དུམ་བུ་གཅིག་རེད།
སྒེར་ནན་དྷེར་ཡུལ་སྐོར་འགྲེམས་འཚོང་པའི་ངོ་བསྟོད་ཆེན་པོ་འཐོབ་པ་དང་། མོའི་
ཀ་ཟླུམ་ལྟ་བུའི་བརླ་ཤ་ཐང་ཆ་དོད་པོ་དེ་གཉིས་ལ་ཁོ་སྨྱོ་བ་ནང་བཞིན་དུ་གྱུར། ཡ་ཧུ་ད་
པའི་མཛེས་མའི་བརླ་ཤ་སྐམ་ཞིང་རིད་པ་དེ་གཉིས་ཁོའི་བློ་ལ་བབས་པོ་དེ་ཙམ་མ་བྱུང་བ་
རེད། “བྱ་མོ་རྒན་མོ” ལུ་དབྱི་སེས་ཀུ་རེ་བྱས་ཏེ། སྐུ་ཞབས་དེའི་མགོ་ལ་སྨད་གཡོགས་
གཡོགས་པར་ལྕམ་སྐུ་ཞབས་ཀྱིས་མ་བྱེད་བྱས་པས། གཞི་ནས་ལུགས་སྲོལ་ལས་འདས་
པའི་བསྟན་བཤིག་དེ་འགོག་ཐུབ་ཙམ་བྱུང་བ་རེད། མཐའ་མར་ལྕམ་སྐུ་ཞབས་ཀྱིས་ཀྱང་
བརླ་བརྐྱངས་ཡོང་བ་དང་། ནོར་མན་དྷེ་པའི་ཡིད་འོང་ཉམས་དགའི་བརླ་ཤ་དེའི་ཤ་ཉམས་
དང་ཤ་རྒོད་རྒྱས་ཡོད་པ་རེད། འགྲེམས་འཚོང་པ་ཧང་ཡང་སངས་ལ་དགའ་ཡང་དགའ་
ནས། ཧྥ་རན་སིའི་རྟ་པ་ངོ་མ་ཞིག་ལྟར། གུས་ཞབས་ཆེན་པོ་དང་བརྩེ་དུངས་ཟབ་མོའི་ངང་
ཞྭ་མོ་ཕུད་དེ། ཀུན་ལས་འཕགས་པའི་ཉྭ་རིལ་དེ་ལ་གུས་འདུད་ཞུས།
གྲོང་གསེབ་པ་གཉིས་ཀྱིས་མཐོང་རྗེས་ཧང་སངས་ཐག་ཆོད་དེ་དེ་གར་བསྡད་ནས་
འགུལ་ཙམ་ཡང་མི་བྱེད་ཅིང་། མིག་གཅིག་ཁོ་ནས་གསེག་ལྟ་བྱེད་པ་རེད། དེ་གཉིས་ཀྱི་
བཟོ་ལྟ་དེ་བྱ་ཕྲུག་གཉིས་དང་འདྲ་བས། འགྲམ་སྤུ་སེར་པོ་བཞག་པའི་སྐུ་ཞབས་དེས་ཡར་
ལངས་ནས། ཁོ་གཉིས་ཀྱི་རྣ་ལ་གཏད་དེ། “ཀོ ཀོ ཀོ” ཞེས་སུ་བྱ་སྐད་ཀྱི་ལད་མོ་བྱས་
པས། སླར་ཡང་ཧབ་ཆ་ཐེངས་གཅིག་བྱས།
198

མགུལ་རྒྱན།
བགྲེས་སོང་གཉིས་ཀྱིས་ལག་གཟེབ་དང་། ཡ་ཙེ་དང་། ཉི་གདུགས་དང་བཅས་པ་
འཁྱེར་ཏེ་ཝོལ་མོ་ཐེར་དུ་མེ་འཁོར་ལས་བབས་པ་དང་། བུད་མེད་དེས་འགྲོ་གིན་འགྲོ་གིན་
དུ་ཁྱོ་བོར “རྐུབ་རུལ་མ་འདི་ཚོ་ཡང་ཡེ་ཕད་རོད་སི་ཟེར་བའི་སྡུག་ལུང་དེར་འགྲོ་མཁན་
རེད་བཞག" ཅེས་བཤད།
བཞད་གད་སློང་རྒྱུར་དགའ་བའི་འགྲེམ་འཚོང་པ་ཡང་རུ་ཨེན་དུ་མེ་འཁོར་ལས་
བབས། ཁོའི་བྱེད་སྟངས་ཤིན་ཏུ་ནས་སྐྱུག་བྲོ་བར་སོང་གཤིས། ལྕམ་སྐུ་ཞབས་ཀྱིས་ཁ་
ཚིག་ནན་པོས་ཁོ་ལ་འདྲ་ཆགས་ཙམ་བྱེད་དགོས་པའི་གཤེ་གཤེ་མི་གཏོང་ཀ་མེད་བྱུང་
ཞིང་། “ང་ཚོས་རྒྱུས་མེད་ཀྱི་མི་དང་སྐད་ཆ་བཤད་དུས་གཟབ་ཙམ་བྱེད་དགོས་པ་ནི་
དོན་འདི་ལས་མཐོང་ཐུབ” ཅེས་ཁ་སྣོན་བྱས།
དེ་ཚོས་ཝ་སེལ་དུ་མེ་འཁོར་བརྗེས་ནས་ཡང་བསྐྱར་འབབ་ཚུགས་གཅིག་བསྐྱོད་
རྗེས། མེ་འཁོར་ནས་བབས་མ་ཐག་ཏུ་སྐུ་ཞབས་འཇོ་སེབ“ལི་ཝེ་མཐོང་བ་རེད།
ཁོས་ཤིང་རྟ་ཞིག་དེད་ནས་དེ་ཚོ་བསུ་བར་ཡོང་། ཤིང་རྟ་དེ་ཞེང་ཆེ་བ་དང་། སྟེང་དུ་
ཁྲིའུ་ཁེངས་པར་བསྒྲིགས་ཤིང་རྟ་དཀར་པོ་ཞིག་བསྒྲོགས་ནས་ཡོད།
ཤིང་བཟོ་བས་གུས་ཞབས་ཆེན་པོས་ལྕམ་སྐུ་ཞབས་དེ་ཚོ་དང་རེ་རེ་བཞིན་དུ་འཁྱུད་
འོ་བྱས་རྗེས། དེ་ཚོ་སྐྱོར་ནས་ཤིང་རྟར་འཛེགས་སུ་བཅུག་པ་རེད། མི་གསུམ་གྱིས་རྒྱབ་ཀྱི་
ཁྲིའུ་གསུམ་གྱི་སྟེང་དུ་བསྡད། ར་ཧྥེལ་དང་། ལྕམ་སྐུ་ཞབས་དང་། མོའི་གཅུང་པོ་བཅས་
ཀྱིས་མདུན་གྱི་ཁྲིའུ་གསུམ་གྱི་སྟེང་དུ་བསྡད། རོ་སཱར་སྡོད་ས་མེད་སྟབས་ཧྥེར་ནན་དྷེ་
སྟོབས་ཆེན་མའི་པུས་མོའི་སྟེང་དུ་བསྡད་ནས་འཐུས་པ་བྱས། བཀོད་སྒྲིག་འཐུས་ཚང་
བྱུང་མཚམས་སུ་འཁོར་དང་བཅས་པ་ལམ་ལ་ཞུགས། འོན་ཏེ་མི་རིང་བར་རྟ་གསར་གྱིས་
འཁྲུག་ཙམ་འཁྲུག་ཙམ་ངང་བགྲོད་ཆུང་བརྒྱབ་པ་དང་ཆབས་ཅིག་ཏུ་ཤིང་རྟ་ཡམ་ཡོམ་
བྱེད་ཤུགས་ཇེ་ཆེ་ཇེ་ཆེར་ཕྱིན་ནས། ཁྲིའུ་ཀུན་གྱིས་བྲོ་གར་འཁྲབ་མགོ་ཚུགས་ཏེ། བུད་
199

འཛམ་གླིང་རྩོམ་རིག་གྲགས་ཅན་བོད་འགྱུར་དཔེ་ཚོགས།
མེད་ཚོ་གཡས་གཡོན་གོང་འོག་གང་སར་འཕངས་པ་དང་། དེ་ཚོས་ཀྱང་དེ་དང་ཆབས་
ཅིག་ཤིང་བཟོས་འདྲ་གཟུགས་ལྟ་བུའི་སྟངས་སྟབས་བྱེད་ཅིང་། རབ་ཏུ་འཇིགས་ཤིང་སྐྲག་
པའི་རྣམ་འགྱུར་མངོན་པ་དང་། འཇིགས་སྐྲག་གི་སྐད་སྒྲ་སྒྲོག་པར་བྱེད་ཀྱང་། ཡམ་ཡོམ་
ཤུགས་ཆེན་ཡང་བསྐྱར་ཐེངས་གཅིག་བྱུང་བ་དེས་སྐད་སྒྲ་དེ་སྒྲོག་མཚམས་ལམ་སེང་
བཅད། དེ་ཚོས་ཤིང་རྟའི་སྒྲོམ་སྐྱོར་ལ་དམ་པོར་བཟུང་བ་དང་། ཞྭ་མོ་སྒལ་པ་དང་སྣ་ཁུང་
གི་སྟེང་དུ་འཕེན་པའམ་ཡང་ན་ཕྲག་གོང་དུ་བཤུད་པར་བྱེད། རྟ་དཀར་པོ་དེས་མདུན་ལ་
རྒྱུགས་རྐྱང་ཁོ་ན་བྱེད་ཅིང་། སྐེ་རིང་བར་བརྐྱངས་ལ་མཇུག་མ་ཐུང་ལ་སྤུ་མེད་པ་ཙི་ཙིའི་
གཞུ་གུ་དང་འདྲ་བ་དེ་གཡུགས་གཡུགས་བར་མེད་དང་འཕོངས་ལ་ཡང་ཡང་རྡེབ་པར་
བྱེད། འཇོ་སེབ-ལི་ཝེས་རྐང་པ་གཅིག་བརྐྱངས་ཏེ་ཤིང་རྟའི་མདའ་མའི་སྟེང་དུ་བཞག་
པ་དང་། རྐང་པ་གཅིག་ལུས་ཀྱི་འོག་ཏུ་བསྐུམས་ཤིང་། གྲུ་མོ་མཐོན་པོར་བཏེགས་ལ་ལག་
པས་སྲབ་མདའ་བཟུང་། ཁོའི་མགྲིན་པའི་ནང་ནས་ཁྱུ་ཁྱུ་ཟེར་བའི་སྒྲ་ཞིག་བར་མེད་དུ་
སྒྲོག་པ་དང་། རྟ་ཡིས་ཐོས་ཚེ་རྣ་ཅོག་ཀེར་ཞིང་གོམ་སྟབས་མགྱོགས་སུ་བཏང་།
ལམ་ཆེན་གྱི་ས་ནས་རྒྱང་རིང་གི་ཕྱོགས་སུ་ཞིང་ཁ་སྔོ་ཐིང་ཐིང་རྒྱ་ཆེར་བཀྲམ་ཞིང་
བརྡལ་བ་དང་། ཞིང་ཁའི་ནང་གི་རབ་ཏུ་བཞད་པའི་པད་ཁའི་མེ་ཏོག་ནི་ཐར་ཐོར་དུ་ལྷུང་
བའི་ཅོག་རས་སེར་པོ་དུམ་བུ་རེ་རེ་དང་འདྲ་བར་ལྷགས་རླུང་དང་འགྲོགས་ནས་ལངས་
འཇགས་བྱེད་ཅིང་། རྒྱང་རིང་ནས་ཤུགས་དྲག་ཆེ་ལ་སེམས་ལ་ཕན་པའི་དྲི་ངད་འཇམ་ལ་
ཁམས་དྭངས་ཀྱི་ཚོར་བ་དང་ལྡན་པ་ཞིག་འཐུལ་ཡོང་། རིང་པོར་འཚར་བའི་གྲོ་ནག་གི་
དཀྱིལ་དུ། ཆུ་པད་མས་མགོ་བོ་སྔོན་པོ་ཆུང་ཆུང་མངོན་པར་བྱས་པ་དེ་ཚོ་བུ་མོ་ཚོས་འཐུ་
བར་འགྲོ་འདོད་ཀྱང་། སྐུ་ཞབས་ལི་ཝེས་ཤིང་རྟའི་ཁ་འགོག་འདོད་མེད་པ་རེད། སྐབས་
རེ་མིག་མདུན་དུ་ཁྲག་དམར་གྱིས་བསྣུབས་འདྲའི་ཞིང་ཁ་གླིང་གཅིག་མངོན་པ་དེ་ནི་ལྷ་
མོའི་མེ་ཏོག་གིས་ཡོངས་སུ་ཁེབས་པ་ཞིག་རེད།རི་སྐྱེས་མེ་ཏོག་གི་ཚོན་མདངས་རྣམ་བཀྲ་
200

མགུལ་རྒྱན།
མཛེས་པར་བྱས་པའི་ཀླུང་ཐང་གི་སྟེང་དུ། ཤིང་རྟ་དེ་ནི་ཁ་དོག་དེ་བས་ལྟ་ན་སྡུག་པའི་མེ་
ཏོག་ཆུན་པོ་ཞིག་བླུག་པ་དང་འདྲ་བར། རྟ་གསར་དཀར་པོས་འགྲོས་ཆུང་ཁོ་ནས་འདྲུད་
བཞིན་དུ་བསྐྱོད། དེ་ཉིད་ཡུད་ཙམ་ཞིང་གྲོང་གི་ཤིང་སྡོང་མཐོན་པོའི་ཕག་ཏུ་མི་སྣང་བར་
གྱུར་པ་དང་། ཡུད་ཙམ་སླར་ཡང་ཚང་ཚིང་ནགས་ཀྱི་སྣེ་གཞན་ཞིག་ཏུ་ཐོན་ནས། ཉི་འོད་
ཀྱི་འོག་ཏུ་བཀྲག་མདངས་ཀྱིས་ཡིད་དབང་འཕྲོག་པའི་བུད་མེད་ཤིང་རྟ་གང་འདྲུད་པར་
བྱེད་ཅིང་། སླར་ནི་མེ་ཏོག་དམར་པོའམ་མེ་ཏོག་སྔོན་པོས་བརྒྱན་པའི་ལོ་ཏོག་སེར་པོ་དང་
ལྗང་ཁུའི་དཀྱིལ་ནས་འཕུར་སྐྱོད་བྱས།
ཤིང་རྟ་ཤིང་བཟོ་བའི་ཁྱིམ་གྱི་སྒོ་ཁར་འབྱོར་བ་དང་། ཏག་ཏག་ཆུ་ཚོད་དང་པོའི་ཅོང་
བརྡ་གྲག
དེ་ཚོ་ངལ་བས་དུབ་ནས་ལུས་ཧྲིལ་པོ་ལྷུ་ཞིག་པ་ལྟ་བུར་གྱུར་པ་དང་། ཐོན་པ་ནས་ཟས་
ཁམ་གང་ཡང་རག་མེད་སྟབས། ལྟོགས་ནས་ངོ་མདོག་སྐྱ་བོར་གྱུར། བདག་མོ་ལྕམ་ལི་ཝེས་
རྒྱུགས་ཡོང་ནས། དེ་ཚོ་རེ་རེ་བཞིན་བསྐྱོར་ཏེ་ཤིང་རྟ་ལས་འབབ་ཏུ་བཅུག་པ་དང་། དེ་ཚོའི་
རྐང་པ་གཉིས་ས་ལ་རེག་མ་ཉིད་དུ་མོས་དེ་ཚོར་བྲེལ་འཚུབ་ངང་འཁྱུད་འོ་བྱས། མོས་ཁྱོ་
བོའི་གཅེན་མོ་བདག་གིར་བྱེད་འདོད་པ་ལྟར་སུན་སྣང་མེད་པར་དེ་ལ་འོ་སྦྱར་ཞིང་། གུང་
ཟས་དེ་ཤིང་རའི་ནང་དུ་ཟོས་ཤིང་། ཉི་མ་གཉིས་པའི་དགོང་མོ་གསོལ་སྟོན་བཤམ་ཆེད་དུ།
ཤིང་རའི་ནང་གི་ལས་སྟེགས་ཚང་མ་སྤོས་པ་རེད།
སྔོན་ལ་རོ་མཆོག་ལྡན་པའི་སྒོང་སྒྲིལ་བསྲེགས་མ་བཤམས་པ་དང་། དེ་ནས་ཨན་དྷུ་
དབྱིའི་རྒྱུ་མ་བསྲེགས་མ་བཤམས་ཤིང་། ཟ་གིན་དུ་ཁ་ཚ་པོ་ཅུང་ཟད་ཡོད་པའི་ཀུ་ཤུའི་
ཨ་རག་སྤུས་ལེགས་འཐུང་གིན་དུ་ཚང་མ་དགའ་ལྷང་ལྷང་ལ་གྱུར། ལི་ཝེས་ཨ་རག་ཆང་
ཕོར་གང་འདེགས་བཞིན་དུ་མགྲོན་པོ་ཚོ་དང་ཆང་རག་འདེགས་རེས་བྱས། ཁོའི་བཟའ་
མོས་ཚལ་བརྔོ་བ་དང་། བསྒྲིགས་པ་དང་། བསྡུ་བ་བཅས་བྱས་ནས་གསོལ་ཚིགས་བཏེགས་
201

འཛམ་གླིང་རྩོམ་རིག་གྲགས་ཅན་བོད་འགྱུར་དཔེ་ཚོགས།
ཤིང་། བུད་མེད་རེ་རེ་བཞིན་གྱི་རྣ་རྩར་ད་དུང་ཏོག་ཙམ་ཨེ་བཞེས་ཞེས་སུ་སྐད་ཆུང་ངུས་
འདྲི་བར་བྱེད། པང་ལེབ་བརྩེགས་པ་གྱང་ལ་བསྙེས་ནས་བཞག་པ་དང་། གྱང་རྩར་ཕྱགས་
པའི་ཞོགས་མའི་ཕུང་གསོག་ལས་ཤིང་ཞོགས་ཀྱི་དྲི་ཞིམ་འཐུལ་བ་དེ་ནི་ཤིང་ཆས་སྤུས་
ལེགས་ཀྱི་ཤིང་རའི་ནང་རྒྱུན་དུ་ཡོང་བའི་དྲི་ངད་དེ། མོའི་གློ་བའི་གཏིང་ལ་སིམ་པར་
བྱེད་པའི་ཤིང་ཚིའི་དྲི་ངད་དེ་རིགས་རེད།
དེ་ཚོས་བུ་མོ་ཆུང་ཆུང་དེ་ལ་བལྟ་དགོས་ཡོད་ཅེས་འུར་སྒྲ་སྒྲོག་པར་བྱེད་ཀྱང་། བུ་མོ་
ཆོས་ཁང་དུ་ཡོད་ཅིང་། མཚན་མོ་གཞི་ནས་ལོག་ཡོང་རྒྱུ་ཡིན་པ་རེད།
དེས་ན་ཚང་མས་ཉེ་འགྲམ་དུ་འཆམ་ཙམ་བྱེད་པར་ཕྱིན།
གྲོང་ཚོ་དེ་ནི་ཤིན་ཏུ་ཆུང་བ་དེ་ཉིད་ལམ་ཆེན་ཞིག་གིས་དཀྱིལ་ནས་བཅད་ཡོད།
ཁང་པ་བཅུ་གྲངས་ཁ་ཤས་ལས་མེད་པ་དེ་རྣམས་ཁྲོམ་ལམ་གཅིག་ཏུ་སྟར་སྒྲིག་བྱས་ཤིང་།
ཤ་ཁང་དང་། ཟས་རིགས་ཙག་ཙིག་ཚོང་ཁང་དང་། ཤིང་ཆ་སྤུས་ལེགས་ར་བ་དང་། ཁའོ་
ཧྥེ་ཁང་དང་། ལྷམ་ཁང་དང་། རུ་ཊི་ཚོང་སྟེགས་དང་བཅས་པའི་ཡུལ་དེའི་ཚོང་པ་ཚང་མ་
དེ་གར་གཅིག་སྡུད་བྱས་ཡོད། ཆོས་ཁང་ནི་ཁྲོམ་དེའི་སྣེ་གཅིག་ན་ཡོད་པ་དེ་གུ་དོག་པའི་
དུར་སས་བསྐོར་ནས་ཡོད་ཅིང་། རྒྱལ་སྒོའི་མདུན་དུ་ཏོན་ཤིང་སྡོང་པོ་ཤིན་ཏུ་རིང་བ་བཞི་
ཡོད་པ་དེས་ཆོས་ཁང་ཧྲིལ་པོ་གྲིབ་ནག་གི་འོག་ཏུ་བསྒྲིབས་ཡོད། ཆོས་ཁང་དེ་མེ་རྡོ་གྲུ་
བཞིས་བརྩིགས་པ་ཞིག་ཡིན་པ་དེའི་ཐོག་ཁར་རྡོ་གཅལ་བཏིང་བའི་ཅོང་ཁང་ཞིག་ཡོད་པ་
དེ་ལ་རྩིག་བཟོའི་ཉམས་ཁྱད་ཅི་ཡིན་གླེང་རིན་མེད། ཆོས་ཁང་གི་གཞོགས་གཞན་ཞིག་ནི་
ས་སྟོང་ཡིན་པ་དེའི་སྟེང་དུ་ཤིང་སྡོང་ཁ་ཤས་ཐར་ཐོར་དུ་སྐྱེས་ཤིང་། ཤིང་སྡོང་གི་ཁྲོད་དུ་
ཞིང་གྲོང་ནི་ཡིབ་པ་ལྟ་བུར་སྣང་།
ལི་ཝེས་ལས་གོས་གྱོན་ན་ཡང་ཡིན་མདོག་ཁ་པོའི་སྒོ་ནས་གཅེན་མོ་ཁོའི་ལག་ངར་
ལ་བཟུང་དུ་བཅུག་སྟེ། སྒམ་པོའི་ངང་མོ་ལ་འཆམ་འཆམ་ལ་འགྲོ་རོགས་བྱས། ཁོའི་བཟའ་
202

མགུལ་རྒྱན།
མོ་ནི་ར་ཧྥེལ་གྱི་གསེར་སྐུད་དྲ་མིག་ཅན་གྱི་མཐའ་རྒྱན་ཡོད་པའི་གྱོན་གོས་དེ་ལ་སེམས་
པ་ཤོར་ཞིང་། མོ་དང་ཧྥེར་ནན་དྷེའི་དཀྱིལ་ནས་འགྲོ་བར་བྱེད། རོ་སཱ་རྒྱགས་རིལ་གྱིས
གཞུག་གཞུག་གཞུག་ལ་ཡོང་བ་དང་། མོ་དང་མཉམ་དུ “བྱ་མོ་རྒན་མོ” ལུ་དབྱི་སེ་དང་
ཀྱོག་ཙམ་ཀྱོག་ཙམ་དང་ཟུངས་ཟད་ཤུགས་རྫོགས་ལ་གྱུར་པའི “འདེགས་འབེབས་ཤིང་
ནར" དྷུ་ལོ་རོད་ཡོད་པ་རེད།
ཡུལ་མི་ཚོ་ཚང་མ་སྒོ་ཁར་ཡོང་བ་དང་། ཕྲུ་གུ་ཚོ་ཚང་མས་རྩེད་འཇོར་རོལ་མཚམས་
བཞག་པ་རེད། ཁྲ་ཡོལ་གཟེངས་པའི་ཕག་ནས་རས་ཁྲའི་འཇམ་ཞྭ་གྱོན་པའི་མགོ་ཞིག་
མངོན་པ་དང་། འཁར་བར་བརྟེན་པའི་རྒན་མོ་ཞིག་གི་འདྲེན་བྱེད་ལོང་ལ་ཉེ་ན་ཡང་ལག་
པས་རྒྱ་གྲམ་གྱི་ཕྱག་རྒྱ་བྱེད་པ་ནི། དེའི་མདུན་ནས་ཕྱིན་པ་དེ་ནི་ཆོས་ཀྱི་ཆོ་ག་སྒྲུབ་མཁན་
ཞིག་ཡིན་པ་ལྟར་སྣང་། ཚང་མས་གྲོང་ཁྱེར་ནང་གི་ལྕམ་སྐུ་མཛེས་མ་དེ་ཚོར་མིག་གིས་སྐྱེལ་
མ་ཡུན་རིང་བྱེད་ཅིང་། དེ་ཚོ་ནི་ས་ཐག་རིང་པོ་དེ་འདྲ་ནས་ཆེད་མངགས་འཇོ་སེབ“ལི་ཝེའི་
བུ་མོས་ལྷ་ཡི་བྱིན་རླབས་ཐོག་མར་ཞུ་བའི་མཛད་སྒོར་ཞུགས་པར་ཡོང་བ་ཞིག་ཡིན་པར་
བརྟེན།ཤིང་བཟོ་བ་དེ་ལ་ཚང་མའི་གུས་བཀུར་ཚད་མེད་ཐོབ་པ་རེད།
ཆོས་ཁང་གི་མདུན་ནས་འགྲོ་དུས་དེ་ཚོས་བྱིས་པའི་གླུ་སྒྲ་ཐོས། གླུ་མཁན་ཆུང་ཆུང་
དེ་ཚོས་དཀོན་མཆོག་གི་དྲིན་གཟོའི་གླུ་ཞིག་བླངས་ན་ཡང་། ལྕམ་སྐུ་ཞབས་ཀྱིས་ལྷ་ཡི་ཕོ་
ཉ་ཆུང་ཆུང་དེ་ཚོར་ཅ་ཟིང་བཟོ་བར་དོགས་ནས་ཁོ་ཚོ་འཛུལ་དུ་མ་བཅུག་པ་རེད།
ཁོ་ཚོས་སླར་ཡང་གྲོང་གསེབ་ལ་སྐོར་བ་ལན་གཅིག་བསྐོར་བ་དང་། ལམ་བར་དུ་
འཇོ་སེབ•ལི་ཝེས་ཡུལ་དེའི་ཞིང་དུད་གཙོ་བོར་ས་ཞིང་ལ་ཡོང་འབབ་ཅི་ཙམ་ཡོད་པ་
དང་། སྒོ་ཕྱུགས་ཀྱི་ཐོན་འབབ་ཅི་ཙམ་ཡོད་ཚུལ་བགྲང་ཡོང་། དེ་རྗེས་ཁོས་སྐུ་མགྲོན་མ་ཚོ་
ཁྱིམ་ལ་གདན་དྲངས་ཏེ་གཟིམ་ས་བཀོད་སྒྲིག་བྱས།
ས་རྒྱ་ཤིན་ཏུ་ཆུང་བར་བརྟེན། བུ་མོ་གཉིས་རེར་ཁང་པ་གཅིག་རེ་བཀོད་སྒྲིག་བྱས།
203

འཛམ་གླིང་རྩོམ་རིག་གྲགས་ཅན་བོད་འགྱུར་དཔེ་ཚོགས།
ལི་ཝེས་གནས་སྐབས་ཤིང་རའི་ཞོགས་མའི་ཕུང་གསོག་གི་སྟེང་དུ་ཉལ་བ་དང་། ཁོའི་
བཟའ་མོ་དང་གཅེན་མོ་གཉིས་ཉལ་ཁྲི་གཅིག་གི་སྟེང་དུ་ཉལ་དུ་བཅུག་པ་རེད། འཁྲིས་ཀྱི་
ཁང་པའི་ནང་དུ་ཧྥེར་ནན་དྷེ་དང་ར་ཧྥེལ་མཉམ་དུ་བཞག་པ་དང་། ལུ་དབྱི་སེ་དང་ཧྥུ་ལོ་
རོད་གཉིས་གསོལ་ཐབ་ཀྱི་ནང་དུ་བཀོད་སྒྲིག་བྱས་ཏེ་ས་ལ་ཉལ་གདན་ཞིག་བཏིང་། རོ་སཱ་
ཁེར་མར་སྐས་འཛེགས་ཐོད་ཀྱི་སྒེའུ་ཁུང་མེད་པའི་ཁང་ཆུང་ཞིག་གི་ནང་དུ་བཞག་ཅིང་།
དེ་ནི་གནམ་ཁང་གུ་དོག་པོ་ཞིག་དང་སྒོ་སྦྲེལ་ཡིན་པ་དང་། ལྷ་ཡི་བྱིན་རླབས་ཐོག་མར་ཞུ་
མཁན་བུ་མོ་ཆུང་ཆུང་དེ་དེ་ནུབ་གནམ་ཁང་དེའི་ནང་དུ་ཉལ་དགོས་པ་རེད།
བུ་མོ་ཆུང་ཆུང་ལོག་སླེབས་པ་དེ་འོ་ཆར་པ་བབས་པ་ལྟར་གྱིས་བསུས་ཤིང་། བུད་
མེད་ཚང་མས་དེ་དང་བརྩེ་མདོག་བྱེད་པར་འདོད། དེ་ནི་དེ་ཚོའི་བརྩེ་དགའ་ཕྱིར་འབྱིན་
པའི་དགོས་མཁོ་ཡིན་པའམ། དགའ་དགའི་ཟོལ་བྱེད་པའི་ལས་རིགས་ཀྱི་གོམས་གཤིས་
ཤིག་ཀྱང་ཡིན་པ་འདྲ་སྟེ། མེ་འཁོར་གྱི་སྟེང་དུ་དེ་ཀུན་གྱིས་ཡ་ཙེ་དེ་ཚོར་འོ་སྦྱོར་བར་
འགྲོ་བ་ཡང་གོམས་གཤིས་དེ་རིགས་ཀྱིས་བྱས་པའོ། །དེ་ཚོས་བུ་མོ་ཆུང་ཆུང་རང་གི་པུས་
མོའི་སྟེང་དུ་རེས་མོས་ཀྱིས་བཞག་སྟེ།དེའི་སྐྲ་ལོ་སེར་པོ་ཧ་ཅང་ཕྲ་པོར་འཕུར་མཉེ་བྱས་པ་
དང་། རང་འཕེལ་ཡིན་ལ་ཤུགས་དྲག་ཆེ་བའི་བརྩེ་དུངས་ཀྱི་ངར་ཤུགས་ཤིག་གི་འོག་ཏུ།
རང་དབང་མེད་པར་བུ་མོ་དེ་པང་དུ་དམ་པོར་བཏབ། བུ་མོ་དེ་ཁ་ལ་ཧ་ཅང་ཉན་ལ། དད་པ་
རྣམ་པར་དག་པ་ནི་སྡིག་བཤགས་ཀྱི་ཆོ་གར་ཞུགས་རྗེས་ཐམས་ཅད་ལ་སྙིང་པོ་མེད་པར་
མཐོང་བ་དང་འདྲ་བར། ངང་རིང་དང་ལྷིང་པོའི་ངང་དེ་ཚོར་འཕུར་མཉེ་བྱེད་དུ་བཅུག
ཉིན་གཅིག་སོང་ཚེ་ཚང་མ་ངལ་བས་དུབ་ནས། དགོང་ཟས་ཟོས་རྗེས་མགྱོགས་པོ་
ཉལ་བར་ཕྱིན། གྲོང་གསེབ་ཀྱི་ཁ་ཁུ་སིམ་པོ་དེ་ལྟས་གྲོང་ཚོ་ཆུང་ཆུང་དཀྲིགས་ཤིང་། བུ་མོ་
དེ་རྣམས་གཞང་ཁང་ནང་གི་འུར་སྒྲ་ཐིང་ཐིང་གི་མཚན་མོའི་འཚོ་བར་གོམས་ཟིན་སྟབས།
གཉིད་ལ་ཡུར་བའི་གྲོང་གསེབ་ཀྱི་ཁུ་སིམ་པའི་ངལ་གསོ་དེ་འདྲས་དེ་ལས་ལྡོག་སྟེ་དེ་ཚོ་
204

མགུལ་རྒྱན།
སྤྲོ་ངར་རབ་ཏུ་འཕེལ་བར་བྱས། དེ་ཚོའི་ཤ་ཤུན་འཁྲུག་འཁྲུག་ཏུ་འདར་བར་བྱེད་པ་དེ་ནི
འཁྱགས་ནས་འདར་བ་མ་ཡིན་པར། སྡོད་བཟོད་མི་བདེ་བའི་སེམས་པ་ཁེར་གདུང་གིས་
དངངས་ནས་འདར་བ་ཞིག་རེད།
དེ་ཚོ་ཉལ་ཁྲི་རེར་མི་གཉིས་རེ་ཉལ་ཞིང་། མལ་དུ་འཁོད་མ་ཐག་ཏུ་ཕན་ཚུན་དམ་
པོར་འཁྱུད་པ་ནི་ས་གཞི་ཆེན་མོའི་དབེན་འཇམ་དང་ནམ་ནག་གུང་གི་གཉིད་སྐྱིད་པོའི་
འཇབ་རྒོལ་འགོག་པ་དང་འདྲ། འོན་ཏེ་བརླང་མོ་རོ་སཱ་མུན་ནག་གི་ཁང་ཆུང་ནང་དུ་
གཅིག་པུར་ཉལ་བས། བྲང་ཁོག་སྟོང་སང་སང་ངང་ཤིན་ཏུ་ནས་མ་གོམས་ཤིང་། བཤད་
མི་ཤེས་པའི་བཟོད་དཀའ་བྱུང་བ་རེད། མོས་འགྲེ་ལྡོག་ཡང་ཡང་བརྒྱབ་ནས་གཉིད་ཁུག་
ཐབས་དང་བྲལ། གློ་བུར་དུ་གྱང་གི་སྣེ་གཞན་དེའི་མོའི་མགོ་དང་ཐག་ཉེ་ས་ནས་ངུད་མོའི་
སྒྲ་ཆུང་ཆུང་ཞིག་གྲག་པ་དེ་ནི་བུ་མོ་དེས་ངུ་བགྱི་ཡོད་པ་དང་འདྲ། མོ་ཧང་སངས་ནས་
སྐད་ཆུང་ངུས་ལན་གཉིས་བོས་པས། ཕྲུ་གུའི་ངུ་སྐད་ཅིག་གིས་མོ་ལ་ཨ་ལན་སློག དེ་ནི་
བུ་མོ་ཆུང་ཆུང་དེ་ཡིན་པ་དེས་ནམ་རྒྱུན་ཨ་མའི་གཟིམ་ཆུང་དུ་ཉལ་བགྱི་ཡོད་ཅིང་། ད་ཆ་
གཅིག་པུར་གནམ་ཁང་གུ་དོག་པོའི་ནང་དུ་ཉལ་དུས་སྐྲག་ཐག་ཆོད་པ་རེད།
རོ་སཱ་ནི་དགའ་ཐག་ཆོད་ནས་ལམ་སེང་མལ་ལས་ལངས་ཤིང་། གཞན་ལ་འདྲོག་སློང་
མི་ཡོང་བའི་ཆེད་དུ་རྐང་འཇབ་ལག་འཇབ་ངང་བུ་མོ་དེ་འཚོལ་བར་ཕྱིན། མོས་བུ་མོ་དེ་
རང་ཉིད་ཀྱི་མལ་ཁྲི་དྲོ་སོབ་སོབ་ཀྱི་སྟེང་དུ་འཁྲིད་དེ་པང་ལ་དམ་པོར་བཏབ་ནས། འོ་སྦྱོར་
བ་དང་སེམས་གསོ་བྱེད་ཅིང་། འུད་སྒྲོག་ཆེན་པོ་སྣ་ཚོགས་པའི་ཐོག་ནས་བུ་མོར་གཅེས་
སྐྱོང་ཧྭ་ཅང་ཆེན་པོ་བྱས་མཐར། མོ་རང་གི་སེམས་ཀྱང་ལྷོད་ལ་བབས་ཏེ་གཉིད་ཁུག་པ་
རེད།དེ་ལྟར་ལྷ་ཡི་བྱིན་རླབས་ཐོག་མར་ཞུ་མཁན་བུ་མོ་ཆུང་ཆུང་གིས་སྨད་འཚོང་མ་དེའི་
བྲང་ཁར་མགོ་བསྔས་ཏེ། ནམ་མ་གསལ་གྱི་བར་དུ་གཉིད་ལ་ཡུར།
ཞོགས་པའི་ཆུ་ཚོད་ལྔ་པར་ཞོགས་ཚོགས་འཚོགས་དུས་ཟིན་སྐབས། ཆོས་ཁང་གི་
205

འཛམ་གླིང་རྩོམ་རིག་གྲགས་ཅན་བོད་འགྱུར་དཔེ་ཚོགས།
ཅོང་དྲིལ་དེ་ཤེད་ཀྱིས་བརྡུངས་ནས་སྐུ་མགྲོན་མ་ཚོ་གཉིད་ལས་དཀྲོགས། ནམ་རྒྱུན་དེ
ཚོས་སྔ་དྲོ་ཧྲིལ་པོར་ཉལ་ནས་སྡོད་པ་དེ་ནི་མཚན་གང་ངལ་བས་དུབ་རྗེས་སུ་འཐོབ་པའི་
ངལ་གསོ་འབའ་ཞིག་དེ་རེད། གྲོང་ཚོའི་མི་ཚོ་སྔ་ས་ནས་ལངས་ཟིན་ནས། བུད་མེད་ཚོས་
ཕན་ཚུན་ཁྱིམ་སྒོ་འགྲིམས་པར་བྲེལ་ཞིང་། སྤྲོ་སྣང་ཆེན་པོའི་ངང་ཁྱིམ་ཚང་འཚོ་བའི་
གནས་ཚུལ་བཤད་རེས་བྱེད་པ་དང་། ལག་པའི་ནང་དུ་གཟབ་གཟབ་སིལ་སིལ་ངང་ཤོག་
པང་ནང་བཞིན་མཁྲེགས་པོར་བག་ལ་བཏང་བའི་རྒྱུ་སྤུན་མཉམ་སྦྲེལ་རི་མོའི་སྣལ་མ་ཕྲ་
པོའི་སྟོད་གོས་སྨད་འབྱར་མ་ཐུང་ཐུང་གཟེངས་པའམ། ཤིན་ཏུ་རིང་བའི་ཡང་ལཱ་འདེགས་
པ་དང་། ཡང་ལཱ་ཡི་སྐེད་པར་གསེར་སྙེ་ཡོད་པའི་དར་གྱིས་ཁ་བསྡམས་ཤིང་། ད་དུང་སོ་
དབྱིབས་ལྟ་བུའི་ཀོང་ཤུལ་གྱིས་ལག་འཇུ་བྱེད་ས་གསལ་བཤད་བྱས་ཡོད། ཉི་མ་མཐོན་
པོར་འཕགས་ནས་འོད་ཟེར་ཕྱོགས་བཞིར་འཕྲོ་བ་དང་། མུ་མེད་ཀྱི་ནམ་མཁའ་གཡུ་ལྟར་
སྔོ་ཞིང་དྭངས། གནམ་མཐར་ད་དུང་དམར་གོར་ཕྲ་མོ་ཞིག་མངོན་པ་དེ་ནི་ཞོགས་པའི
མཚམས་སྤྲིན་གྱི་རྗེས་ཤུལ་དང་འདྲའོ། །བྱ་དེ་ཁྱུ་ཡིས་རང་སོ་སོའི་ཁྱིམ་གྱི་སྒོ་ཁར་ཕར་འགྲོ་
ཚུར་འགྲོ་བྱེད་པ་དང༌། སྐབས་རེ་སྐེ་ལས་འོད་ཆེམ་ཆེམ་བྱེད་པའི་བྱ་ཕོ་ནག་པོ་ཞིག་གིས་
ཟེ་སྒྲོ་དམར་པོས་བརྒྱན་པའི་མགོ་བོ་དགྱེ་བ་དང་། གཤོག་པ་རྡེབ་རྡེབ་བྱེད་ཀྱིན་མཁའ་ལ་
གཏད་དེ་རག་དུང་བུས་འདྲའི་གསལ་འཚེར་སྐད་གསང་སྒྲོག་པ་དང་། བྱ་ཕོ་གཞན་དག་
གིས་ཀྱང་མཉམ་དུ་སྐད་གསང་སྒྲོག་པར་བྱེད།
ཉེ་འགྲམ་གྱི་གྲོང་ཚོ་ནས་ཤིང་རྟ་རེ་རེ་བཞིན་དུ་བསྙེགས་ཡོང་ནས། ཁྱིམ་ཚང་ཁ་
ཤས་ཀྱི་སྒོ་ཁར་བཞག་པ་དང་། ཤིང་རྟའི་སྟེང་ནས་ནོར་མན་དྷེའི་བུད་མེད་སྟོབས་ཆེན་
ཁ་ཤས་བབས་ཡོང་བ་དེ་ཚོ་ཚང་མས་གྱོན་གོས་སྣུམ་པོ་གྱོན་པ་དང་། ཁ་དཀྲིས་གྲུ་བཞིས་
བྲང་མདུན་དུ་སྣོལ་ཞིང་། ལོ་མང་སོང་བའི་དངུལ་གྱི་སྒྲོག་ཁབ་ཅིག་བརྒྱབ། སྐྱེས་པ་ཚང་
མས་གཟབ་གོས་གསར་རྐྱང་གི་སྟེང་དུ་མགོ་སྣམ་ལྗང་ཁུའི་ཁུག་རྟའི་མཇུག་མ་ལྟ་བུའི་
206

མགུལ་རྒྱན།
གོས་ཕྱིར་ཁ་གྱོན་སྔོན་པོ་རེ་གྱོན་པ་དང་། ཁ་གྱོན་གྱི་འོག་ནས་ཁུག་རྟའི་མཇུག་མ་གཉིས་
རེ་ཐོན་ཡོང་།
རྟ་ནི་ཤིང་རྟའི་མདའ་མ་བཀྲོལ་ཏེ་རྟ་རར་བཅུག་པ་དང་། ལམ་ཆེན་བརྒྱུད་དེ་གྲོང་
གསེབ་ཀྱི་ཤིང་རྟ་སྟར་པ་གཉིས་བསྒྲིགས་པའི་ཁྲོད་དུ་དོས་འཁོར་ཤིང་རྟ་དང་། ཁེབས་ལྡན་
ཤིང་རྟ་དང་། སྟབས་བདེའི་ཤིང་རྟ་དང་། འགྲུལ་སྐྱེལ་ཤིང་རྟ་རྐུབ་སྟེགས་རིང་མོ་ཅན་
བཅས་ཡོད། བཟོ་ལྟ་སྣ་མིན་སྣ་ཚོགས་དང་ལོ་རབས་སྣ་ཚོགས་ཀྱི་ཤིང་རྟ་ཡོད་ཅིང་། ལ་
ལ་སྣ་ཁུང་ས་ལ་བཙུགས་པ་དང་། ལ་ལ་ཨོང་དོ་ས་ལ་བཙུགས་ནས་མདའ་མ་གནམ་ལ་
གཏད་ཡོད་པ་རེད།
ཤིང་བཟོ་བའི་ཁྱིམ་ནི་སྦྲང་སྒམ་ནང་བཞིན་འཁྲུག་ཆ་དོད། སྐུ་མགྲོན་མ་ཁ་ཤས་ཀྱིས་
ལུས་ལ་སྟོད་གོས་དང་སྨད་གཡོགས་ཐུང་ཐུང་གྱོན་པ་དང་། སྐྲ་ལོ་སྒལ་པའི་སྟེང་དུ་གློད་
པ་སྲབ་ཅིང་ཐུང་བ་དེ་ནི་ཕར་ལྟ་དུས་བེད་སྤྱོད་བྱས་ནས་ཡུན་རིང་སོང་བ་དང་འདྲ་བར།
ཚོས་ལོག་པ་དང་བྲུལ་ཟིན། དེ་ཚོས་བུ་མོ་ཆུང་ཆུང་ལ་གོས་བསྐོན་རྒྱན་སྤྲོས་ལ་བྲེལ་
བཞིན་ཡོད།
བུ་མོ་ཆུང་ཆུང་སྒྲོག་ཙེ་ཞིག་གི་སྟེང་དུ་ལངས་ནས་གཡོ་མེད་འགུལ་མེད་དུ་གནས་ཤིང་།
ལྕམ་སྐུ་ཐེ་ལི་ཨེར་གྱིས་མོའི་སྐབས་བསྟུན་དཔུང་ཁག་གི་བྱ་སྤྱོད་ཁག་ལ་བཀོད་འདོམས་
བྱས། དེ་ཚོས་བུ་མོར་སྐྲ་འཁྲུད་ཤད་དང་། ཞྭ་གོས་ཡག་པོ་གཡོགས་པ་དང་། པིང་ཁབ་
གྲངས་མེད་སྤྱད་དེ་སྟོད་གོས་སྨད་འབྱར་མའི་སུལ་མ་བཟོ་སྐྱོར་བརྒྱབ་པ་དང་། རྒྱགས་
དྲགས་པའི་སྐེད་པ་བསྐུམས་ཤིང་། བུ་མོ་དེར་རྒྱན་སྤྲོས་མཛེས་པོ་དང་འདྲ་ཆགས་པོ་ཡོང་
ཆེད་དུ་སྡེབ་སྒྲིག་ཐད་ལ་བསམ་བློ་དྲུག་གསུམ་བཅོ་བརྒྱད་བཏང་བ་རེད། རྒྱན་སྤྲོས་ཟིན་
རྗེས་དེ་ཚོས་བུ་མོ་ཆུང་ཆུང་ངང་རིང་མ་དེ་སྡོད་དུ་བཅུག་ནས་འགུལ་སྐྱོད་མ་བྱེད་ཅེས་
སུ་གདམས་རྗེས། འགུལ་རྒྱུར་དགའ་བའི་བུད་མེད་ཀྱི་དཔུང་ཚོགས་དེས་མགྱོགས་པོ་རང་
207

འཛམ་གླིང་རྩོམ་རིག་གྲགས་ཅན་བོད་འགྱུར་དཔེ་ཚོགས།
ཉིད་ལ་རྒྱན་སྤྲས་བྱེད་པར་ཕྱིན།
ཆོས་ཁང་ཆུང་ཆུང་ནས་སླར་ཡང་ཅོང་བརྡ་གཏོང་མགོ་ཚུགས་ན་ཡང་། ཅོང་ཆུང་
ཡ་ང་རྒྱུ་དེའི་སྒྲ་ནི་ལུས་སྟོབས་རབ་ཏུ་ཉམས་པའི་མིའི་སྐད་དང་འདྲ་བར་ཞན་ཐག་ཆོད་
ནས། མཁའ་ལ་འཕགས་རྗེས་གང་མགྱོགས་མུ་མེད་མཐོན་མཐིང་གི་དབྱིངས་སུ་ཡལ་ནས་
ཐོས་རྒྱུ་མེད་པར་གྱུར།
ལྷ་ཡི་བྱིན་རླབས་ཞུ་མཁན་ཕྲུ་གུ་ཚོ་ཁྱིམ་ནས་ཐོན་ཏེ། གྲོང་ཚོའི་སྣེའི་སྤྱི་སྤྱོད་ཁང་
པ་དེའི་ཕྱོགས་སུ་བསྐྱོད་ཅིང་། ཁང་པ་དེའི་ནང་དུ་སློབ་གྲྭ་གཉིས་དང་གྲོང་ཚོ་སྲིད་གཞུང་
ཡོད་པ་དང་།གནམ་བདག་གི་ཁྱིམ་ཞེས་པ་དེ་གྲོང་ཚོའི་སྣེ་གཞན་དེར་ཡོད།
ཁྱིམ་བདག་ཚོ་ཚང་མས་དུས་ཆེན་སྐབས་ཀྱི་གཟབ་གོས་གྱོན་པ་དང་། བཅོས་མའི་
རྣམ་འགྱུར་སྟོན་བཞིན་དུ་རང་ཁྱིམ་གྱི་ཕྲུ་གུའི་རྗེས་ནས་འགྲོ་བ་དང་། ལོ་འཁོར་མོ་ཡུག་
ཏུ་སྒུར་སྒུར་བྱས་ནས་ལས་ཀ་བྱས་པས། ཁོ་ཚོའི་ལུས་ཀྱི་འགུལ་སྟངས་ལྗིད་རྫོབ་ཆེ་བར་
མངོན་པ་དང་། དུང་ལྟར་དཀར་བའི་སང་རས་ཀྱི་ནང་དུ་བུ་མོ་ཚོའི་ལུས་པོ་མར་བརྒྱངས་
པ་བཞིན་དུ་བཅུག་ནས་ཡོད། བུ་ཆུང་དེ་ཀུན་ནི་ཁའོ་ཧྥེ་ཁང་གི་ཁོལ་པོའི་ཐོག་མའི་རྣམ
པ་རང་ཡིན་པ་དང་། མགོ་ལ་པྲ་ཚིལ་མཐུག་པོ་ཞིག་བྱུག་ཅིང་། ལམ་ལ་འགྲོ་དུས་གུ་ཐུང་
ནག་པོ་བཙོག་པ་མ་ཆགས་པའི་ཆེད་དུ་བརླ་གཉིས་བགྲད།
ཐག་རིང་ནས་ཡོང་བའི་གཉེན་གྲོགས་མང་པོས་ཕྲུ་གུའི་མཐའ་ནས་བསྐོར་ཞིང་།
ཁྱིམ་ཚང་དེའི་ངོས་ནས་བཤད་ན། དེ་ནི་གཟི་བརྗིད་ཀྱི་བྱ་བ་ཞིག་ཡིན་སྟབས། ཤིང་བཟོ་
བ་བློ་ཡིད་ཚིམ་པོ་བྱུང་བ་རེད། ཐེ་ལི་ཨེར་དཔུང་ཚོགས་ཀྱིས་བདག་མོའི་སྣེ་ཁྲིད་འོག་
ཏུ། ཁོན་སི་ཏན་སེའི་ཕྱི་བཞིན་བསྙེགས་པ་དང་། བུ་མོའི་ཕས་གཅེན་མོ་ཁོའི་ལག་ངར་
ལ་འཆང་དུ་བཅུག་ཅིང་། བུ་མོའི་སྐྱེད་མ་དང་ར་ཧྥེལ་དཔུང་པ་མཉམ་གཤིབ་ཏུ་བསྐྱོད།
ཧྥེར་ནན་དྷེ་དང་རོ་སཱ་གཉིས་སྟར་པ་གཅིག་བྱས་པ་དང་། “ཆུ་ཟངས་ཟུང” གིས་སླར་
208

མགུལ་རྒྱན།
ཡང་སྟར་པ་གཅིག་བྱས་ཏེ། དཔུང་ཁག་དེས་རྔམ་རྔམ་བརྗིད་བརྗིད་ངང་དཔུང་སྟར་སྒྲིག་
མགོ་ཚུགས་པ་ནི་ལུས་ལ་གཟབ་མཆོར་སྤྲས་པའི་དམག་སྤྱི་ཁང་གི་དམག་དཔོན་ཚོ་སྡེབ་
གཅིག་ཏུ་ཐོན་པ་དང་འདྲའོ། །
དེས་གྲོང་ཚོའི་ནང་དུ་མི་སེམས་གཡོ་བའི་བག་ཆགས་བཞག་པ་རེད།
སློབ་གྲྭར་སླེབས་རྗེས། བུ་མོ་ཚོ་ཞྭ་མོ་དཀར་པོ་གྱོན་པའི་བཙུན་མའི་དྲུང་དུ་གྲལ་
འགྲིག་པོར་ལངས་པ་དང་། བུ་ཚོས་རྒྱ་གར་ཞ་མོ་གྱོན་པའི་ཆོས་པ་ཕོ་གཞོན་རྫིག་ཉམས་དོད
པོ་ཞིག་གི་དྲུང་དུ་གྲལ་སྟར་བསྒྲིགས་རྗེས། དྲིན་གཟོའི་གླུ་ལེན་བཞིན་དུ་ཐོན།
བུས་མདུན་དུ་གཞུང་འགྲིག་རུ་སྟར་གཉིས་བསྒྲིགས་ཏེ་རྟ་བཀྲོལ་བའི་ཤིང་རྟ་སྟར་
པ་གཉིས་ཀྱི་གསེང་ནས་ཕྱིན་པ་དང་། བུ་མོས་རུ་དབྱིབས་གཅིག་མཚུངས་བསྒྲིགས་ནས་
ཕྱི་བཞིན་བསྐྱོད། གུས་བཀུར་མཚོན་ཕྱིར་གྲོང་ཚོ་དེའི་ཡུལ་མིས་གྲོང་ཁྱེར་ནས་ཡོང་བའི་
ལྕམ་སྐུ་ཞབས་ཚོ་སྔོན་ལ་འགྲོ་རུ་བཅུག་པ་དང་། དེ་ཚོས་ཕྲུ་གུ་ཚོའི་རྗེས་སུ་དམ་པོར་
འབྲངས་ཏེ། གཡོན་ནས་གསུམ་དང་གཡས་ནས་གསུམ་བྱས་ཏེ། རྒྱན་སྤྲས་བྱེད་རྒྱུའི་ཤོག་
སྦག་ཚོན་ཁྲ་ནང་བཞིན་བཀྲག་མདངས་ཀྱིས་མིག་དབང་འཕྲོག་པ་དེ་ནི། ཆོས་ལུགས་ཆོ་
གའི་གཞུང་སྒྲིག་རུ་ཁག་གཉིས་པའི་རྒྱུན་མཐུད་པ་དང་འདྲའོ། །
དེ་ཚོ་སླེབས་པ་དེས་ཆོས་ཁང་ནང་གི་མང་ཚོགས་སྨྱོ་བ་ལྟར་དུ་གྱུར། ཁོ་ཚོའི་ཉམས་
འགྱུར་མིག་གི་ལོངས་སྤྱོད་དུ་འཐོབ་ཕྱིར། ཁོ་ཚོ་ཚང་མས་ཁ་ཕྱིར་སློག་ནས་འཚང་ཁ་ཤིག་
ཤིག་ངང་ཟང་ངེ་ཟིང་ངེར་གྱུར། དད་ལྡན་མ་ཁ་ཤས་ཀྱིས་བསམ་ཡུལ་ལས་འདས་པར་སྐད་
གསང་མཐོ་རུ་བཏང་ནས་སྐད་ཆ་བཤད་པ་དེ་ནི་དེ་ཚོས་མཆོད་གླུའི་འཛིན་གྲྭས་གྱོན་པའི་
མཆོད་གོས་ལས་ཀྱང་མཆོར་བའི་ལྕམ་སྐུ་ཞབས་དེ་ཚོ་མཐོང་རྐྱེན་ཧ་ལས་ཧོན་འཐོར་ལ་
གྱུར་ནས་རྒྱུན་ཚུལ་བརླགས་པ་ཞིག་རེད། གྲོང་དཔོན་གྱིས་རང་ཉིད་རྣམ་ཀུན་སྡོད་སའི
རྐུབ་སྟེགས་རིང་མོ་སྟེ། མཆོད་ར་དང་ཉེ་བའི་གཡས་ངོས་ཀྱི་རྐུབ་སྟེགས་རིང་མོ་ཨང་དང་
209

འཛམ་གླིང་རྩོམ་རིག་གྲགས་ཅན་བོད་འགྱུར་དཔེ་ཚོགས།
པོ་དེ་གཟུར་བཤོལ་བྱས་པ་དང་། ལྕམ་སྐུ་ཞབས་ཐེ་ལི་ཨེར་དང་དེའི་གཅུང་བཟའ། ཧྥེར་
ནན་དྷེ་དང་ར་ཧྥེལ་བཅས་རྐུབ་སྟེགས་རིང་མོ་དེའི་སྟེང་དུ་བསྡད། བརླང་མོ་རོ་སཱ་དང“ཆུ་
ཟངས་ཟུང" ལ་ཤིང་བཟོ་བས་ཞལ་ཡ་ཞུས་ནས། དེའི་རྒྱབ་ཀྱི་རྐུབ་སྟེགས་རིང་མོ་གཉིས་
པ་དེ་བཟུང་།
ཆོས་ཁང་གི་མཆོད་རའི་ནང་དུ་པུས་མོ་ས་ལ་བཙུགས་པའི་ཕྲུ་གུས་ཁེངས་ནས། བུ་
རྣམས་གཞོགས་གཅིག་དང་། བུ་མོ་རྣམས་གཞོགས་གཞན་ཞིག་བྱས་ཤིང་། ཁོ་ཚོའི་
ལག་པར་ཡང་ལཱ་རིང་པོ་རེ་སྒྲེང་བ་དེ་ནི་ཕར་འཁྱོག་ཚུར་འཁྱོག་བྱས་པའི་མདུང་རིང་
དང་འདྲའོ། །
སྐྱེས་པ་གསུམ་གྱིས་དཔེ་ཁྲིའི་མདུན་དུ་ལངས་ནས་གླུ་ལེན་བཞིན་ཡོད་པ་སྟེ། ཁོ་
ཚོས་ལ་ཐིན་གྱི་ཡི་གེའི་གསལ་ཞིང་འཚེར་བའི་དབྱངས་ཚིགས་ཇེ་རིང་དུ་བཏང་སྟེ། ཨ་
མོན1ཞེས་པ་ལེན་སར་སླེབས་དུས། ཨ། ཨ། ཞེས་སུ་རྫོགས་རྒྱུ་མེད་པ་ལེན་པར་བྱེད་པ་
དང་དུས་མཚུངས་སུ། རག་དུང་སྦྲུལ་དབྱིབས་མའི་རོལ་ཆ་ཁ་ཆེན་དེ་རིགས་ཀྱིས་ཀྱང་བ་
གླང་གི་སྐད་ལྟ་བུའི་སྒྲ་རྟགས་སྣ་གཅིག་མས་དེ་ལ་རྔམ་བརྗིད་སྤེལ་རོགས་བྱས་ཤིང་། བུ་
ཞིག་གིས་སྐད་ཕྲ་ལ་གཙེར་བས་གླུ་ལན་སློག་པ་རེད། གསལ་འདེབས་ཁྲི་སྟེང་དུ་བཞུགས་
པའི་ཆོས་ཞྭ་གྲུ་བཞི་གྱོན་པའི་ཆོས་མཛད་ཅིག་གིས་ཡང་ཡང་ཡར་ལངས་ཏེ། ཁ་ནས་
རྫོགས་རྒྱུ་མེད་པ་བཤད་རྗེས་སླར་ཡང་མར་བསྡད་པ་དང་། མཆོད་གླུ་ལེན་མཁན་གསུམ་
པོ་དེས་མུ་མཐུད་དེ་གླུ་ལེན་པར་བྱེད་ཅིང་། མིག་གིས་མདུན་གྱི་རམ་འདེགས་མེད་པའི་
དབྱངས་རྟའི་དེབ་ཅིག་ལ་ཅེར་ལྟ་བྱས། དབྱངས་རྟའི་དེབ་ཁ་ཕྱེ་ནས་བཞག་པ་དེ་ཤིང་
བརྐོས་བྱ་གླག་གཅིག་གི་གཤོག་པ་བརྐྱངས་པས་བཏེགས་ཤིང་། གླག་རྒོད་དེ་ཀ་བ་རིང་པོ་
[1] ཨ་མོན་ཞེས་པ་ནི་ཡེ་ཤུའི་ཆོས་ལུགས་ཀྱི་གསོལ་འདེབས་སམ་བསྟོད་གླུའི་མཇུག་སྒྲིལ་ཚིག་ཡིན་
པ་དེ་ནི་ལྷག་བསམ་དག་པས་བསྔོ་སྨོན་ཞུའོ་ཞེས་པའི་དོན་ནོ།
210

མགུལ་རྒྱན།
ཞིག་གི་སྟེང་དུ་འགྱིང་ནས་ཡོད།
རྗེས་སུ་ཚོམས་དཀྱིལ་གློ་བུར་དུ་ཁ་ཁུ་སིམ་པོར་གྱུར་པ་དང་། དེར་ཡོད་ཀུན་གྱིས་མ་
གྲོས་གཅིག་མཐུན་ངང་པུས་མོ་བཙུགས་ཤིང་། གཙོ་གཉེར་ཆོས་མཛད་ཐོན་ཡོང་། དེ་ནི་
ལོ་ན་མཐོ་བས་སྐྲ་ལོ་དཀར་ཞིང་ངོ་མདོག་སྐྱ་བ་དང་།མི་རྣམས་གུས་བཀུར་སྐྱེ་བའི་ཉམས་
དང་ལྡན་ཞིང་། ལུས་པོ་ཅུང་ཙམ་སྒུར་ནས་དེ་རང་གི་ལག་པ་གཡོན་པས་འཁྱེར་བའི་ལྷ་
བཤོས་སྣོད་ལ་ཐུར་ལྟ་བྱས།དེའི་མདུན་ནས་ཕྱུ་པ་དམར་པོ་གྱོན་པའི་མཆོད་གཡོག་གཉིས་
འགྲོ་བ་དང་། རྗེས་སུ་ཀོ་ལྷམ་གྱོན་པའི་མཆོད་གླུའི་འཛིན་གྲྭའི་བུ་ཁྱུ་གཅིག་བསྙེགས་ཤིང་།
དེ་དག་འཁོར་དང་བཅས་པས་མཆོད་སྟེགས་ཀྱི་གཞོགས་གཉིས་སུ་སྟར་ཕྲེང་བསྒྲིགས།
དབེན་འཇམ་གྱི་ཁྲོད་དུ་དྲིལ་སྒྲ་ཞིག་བསྒྲགས་པ་དང་མཆོད་འབུལ་མཛད་སྒོ་
མགོ་ཚུགས། ཆོས་མཛད་དེས་གསེར་མདོག་ཅན་གྱི་ལྷ་ཡི་བྱིན་རླབས་བཞུགས་སྒམ་གྱི་
མདུན་དུ་དལ་དལ་ལྷོད་ལྷོད་ངང་ཕར་འགྲོ་ཚུར་འགྲོ་བྱས་ཤིང་། ཕྱག་ཡང་ནས་ཡང་དུ་
བཙལ། དེའི་ཉམས་དམན་ལ་རྒས་པའི་དབང་གིས་འཁྲུག་འཁྲུག་ཏུ་འདར་བའི་སྐད་
ཀྱིས་སྟ་གོན་དཔེ་ཆ་ཀློག་པར་བྱེད། དེས་བཀླགས་ཟིན་མ་ཐག་ཏུ་མཆོད་གླུ་ལེན་མཁན་
གྱིས་སླར་ཡང་མགྲིན་གཅིག་ཏུ་གླུ་བླངས་པ་དང་། རག་དུང་སྦྲུལ་གཟུགས་མ་ཡང་དུས་
མཚུངས་སུ་འབུད། དད་ལྡན་པ་ཁག་ཅིག་གིས་གླུ་མཉམ་དུ་བླངས་ན་ཡང་། སྐད་གདངས་
ཅུང་དམའ་ལ་ཁེངས་སྐྱུང་ཅུང་ཆེ་བ་དེ་ནི་སྤྱིར་བཏང་གི་ཞུགས་མཁན་གྱིས་བྱེད་དགོས་
ངེས་ཡིན་པ་དེ་དང་འདྲའོ། །གློ་བུར་དུ “བདག་ཅག་ལ་ཐུགས་རྗེས་གཟིགས་ཤིག་མགོན་
པོ་མཆོག”I"ཅེས་པ་དེ་མི་ངོ་རེ་བཞིན་གྱི་བྲང་ཁྱིམ་དང་ནང་སེམས་ཀྱི་འཇིངས་དབུས་
ནས་རྡོལ་ཏེ་མཁའ་དབྱིངས་ལ་གྲག་པ་དང་། འབར་གས་བྱས་འདྲའི་འབོད་སྒྲས་ལོ་རྒྱུས་
[1] བདག་ཅག་ལ་ཐུགས་རྗེའི་སྤྱན་གྱིས་གཟིགས་ཤིག་མགོན་པོ་མཆོག་ཅེས་པ་འདི་ནི་མཆོད་འབུལ་
དཔེ་ཆའི་མགོ་འཛུགས་པའི་ཚིག་གོ།
211

འཛམ་གླིང་རྩོམ་རིག་གྲགས་ཅན་བོད་འགྱུར་དཔེ་ཚོགས།
ཡུན་རིང་ལྡན་པའི་ཐོག་གཞུ་དབྱིབས་ཅན་ལ་གཡོ་འགུལ་ཤུགས་ཆེན་ཐེབས་ཏེ། ཐ་ན་
ཐལ་རྡུལ་དང་མུག་པས་ཟོས་པའི་ཤིང་དུལ་ཡང་ལྷུང་ཡོང་ཞིང་། ཉི་མས་ཐོག་ཁའི་རྡོ་
གཡམ་བསྲོས་ནས་ཆོས་ཁང་ཆུང་ཆུང་མོག་ཕྲུ་ལྟ་བུར་གྱུར། སྤྲོ་བས་རབ་ཏུ་མྱོས་པ་དང་།
སྒུག་སྡོད་ཀྱི་སེམས་འཚབ། སྨྲ་བརྗོད་ལས་འདས་པའི་ལྐོག་གྱུར་དོན་གཞི་ཉེ་བར་བཅར་
བ་བཅས་ཀྱིས་ཕྲུ་གུ་ཚོའི་སེམས་ནང་དངངས་སྐྲག་སྐྱེས་པ་དང་། ཕ་མ་ཚོ་དབུགས་
གཏོང་དཀའ་བར་གྱུར།
ཆོས་མཛད་ཀྱིས་ཡུད་ཙམ་བསྡད་ནས་སླར་ཡང་མཆོད་སྟེགས་ལ་འཛེགས། དེ་པས་
ཞྭ་མོ་མ་གྱོན་པས་སྐྲ་ལོ་དཀར་པོ་མངོན་པ་དང་། ལག་པ་འདར་འཁྲུག་འཁྲུག་གིས་ཕྱག་རྒྱ་
འགའ་བྱས་ནས། རང་བྱུང་ལས་འདས་པའི་ཟློས་གར་མགོ་བཙུགས་པ་རེད།
དེས་དད་ལྡན་པ་ཚོའི་ཕྱོགས་སུ་ཁ་སློག་སྟེ། ལག་པ་གཉིས་བརྐྱངས་ནས། “གསོལ་
བ་ཐོབས་ཤིག་སྤུན་གྲོགས་ཚོ” ཞེས་སྐད་ཆེན་པོས་ཁྱབ་བསྒྲགས་བྱས་པས་ཁོ་ཚོས་ཁ་
གཅིག་གྲག་གིས་གསོལ་འདེབས་བྱས། ཆོས་མཛད་རྒད་པོས་ཤབ་བེ་ཤུབ་བེའི་སྐད་ཆུང་
ངུས་ལྐོག་གྱུར་དཔོག་དཀའ་ཡིན་ལ་བླ་ན་མ་མཆིས་པའི་གཏམ་བཤད་པར་བྱེད་པ་དང་།
དྲིལ་བུ་ཡང་ནས་ཡང་དུ་དཀྲོགས་ཤིང་། ཕྱག་འཚལ་མཁན་མི་ཚོགས་ཀྱིས་གནམ་བདག་
གི་མཚན་ནས་ཡང་ཡང་འབོད་པར་བྱེད་ལ། དངངས་སྐྲག་བྱེད་ཐལ་དྲགས་རྐྱེན། ཕྲུ་གུ་ཚོ་
ཧ་ལམ་དྲན་པ་འཐོར་གྲབས་བྱས།
དེ་དུས་རོ་སཱའི་ལག་པས་དམའ་བར་བྱས་པའི་དཔྲལ་བ་འདེགས་བཞིན་གློ་བུར་དུ་རང་
ཉིད་ཀྱི་སྐྱེད་མ་དང་།རང་ཉིད་ཀྱི་གྲོང་ཚོའི་ནང་གི་ཆོས་ཁང་དང་།རང་ཉིད་ཀྱིས་ལྷ་ཡི་བྱིན་
རླབས་ཐོག་མར་ཞུ་དུས་ཀྱི་གནས་ཚུལ་བཅས་ཡིད་ལ་ཤར་བ་དང་། མོ་སླར་ཡང་ཉིན་མོ་
དེར་སླེབས་པ་ལྟར་སྣང་། དེ་དུས་མོ་རང་ནི་ཤ་རིད་གཟུགས་ཐུང་དེ་འདྲ་ཞིག་ཡིན་པས། སྟོད་
གོས་སྨད་འབྱར་མ་དཀར་པོ་དེའི་ནང་ཡོངས་སུ་བཏུམས་ནས་ཡོད། མོས་ཐོག་མར་སྐད་ཆུང་
212

མགུལ་རྒྱན།
ངུས་ངུ་བཞིན་དུ་མིག་ཆུ་དལ་བུར་བཞུར། ཕྱིར་དྲན་ཇེ་ཟབ་ཏུ་སོང་བ་དང་ཆབས་ཅིག་ཏུ་
མོའི་སེམས་པ་འཁྲུག་ཤུགས་ཇེ་ཆེ་ཇེ་ཆེར་སོང་སྟེ། མིད་པ་ལས་ངུ་སྐད་ཐོན་པ་དང་། བྲང་ཁ་
ཤུགས་ཆེན་འབར་ཞིང་། རང་དབང་མེད་པར་ངུ་ཤུབ་བརྒྱབ། མོས་ལག་ཕྱིས་བཏོན་ཏེ་མིག་
ཆུ་འབྱིད་བཞིན་དུ་ཁ་སྣ་བཀབ་ནས། ངུ་སྒྲ་མ་ཐོན་པ་ཅི་ཐུབ་བྱས་རུང་ཕན་ཆོད་མ་ཐོན་
པར། མོའི་མགྲིན་པ་ནས་གང་ལྟར་འཁུན་སྒྲ་འཛེར་འཛེར་ཐོན་པ་དེ་ལ་ད་དུང་གམ་ནས་
སེམས་པ་སྐྱོ་བའི་དབུགས་རིང་གཉིས་ཀྱིས་གཞོགས་འདེགས་བྱས།དེ་ཡང་མོའི་གམ་ན་པུས་
མོ་བཙུགས་པའི་བུད་མེད་ལུ་དབྱི་སེ་དང་ཧྥུ་ལོ་རོད་གཉིས་ཀྱང་སྔར་སོང་སྔ་མོའི་ཕྱིར་དྲན་
གྱིས་ཡིད་སེམས་གཡོས་ཏེ། ངུ་ཤུམ་འཛར་འཛར་བྱེད་བཞིན་ཡོད།
མིག་ཆུ་ནི་མི་སེམས་གཡོ་ནུས་དང་ལྡན་པ་ཞིག་ཡིན་པས། གང་མགྱོགས་ལྕམ་སྐུ་
ཞབས་ཀྱིས་ཀྱང་རང་ཉིད་ཀྱི་མིག་ལྤགས་བརླན་པར་གྱུར་སྣང་འཆར། མོས་གཅུང་བཟར་
ཁ་ཕྱོགས་པས། རང་དང་མཉམ་དུ་རྐུབ་སྟེགས་རིང་མོའི་སྟེང་དུ་སྡོད་མཁན་ཚང་མས་ངུ་
བཞིན་ཡོད་པ་མཐོང་།
ཆོས་མཛད་ཀྱིས་ལྷ་ཡི་བྱིན་རླབས་བཟོ་བཞིན་ཡོད་པ་དང་། ལྷད་མེད་ཀྱི་འཇིགས་
སྣང་གིས་ཕྲུ་གུ་ཚོ་རྡོ་གཅལ་གྱི་སྟེང་དུ་དྲན་མེད་དུ་བརྒྱལ་བར་གྱུར། ཆོས་ཁང་ནང་སྐྱེས་
མ་ཞིག་གམ་ཡང་ན་གཅེན་མོ་ཡིན་མཁན་ཞིག་གིས། སྐྱོ་ལྷང་ལྷང་གི་ངོ་མཚར་སེམས་
བསྐྱེད་ཀྱི་བྱེད་ལས་འོག་དང་། དེ་གར་པུས་མོ་བཙུགས་ནས་ངུ་ཚེར་ཚེར་དང་འཁུན་པར་
བྱེད་མཁན་ལྕམ་སྐུ་མཛེས་མ་དེ་ཚོ་ལས་སེམས་འགུལ་ཟབ་མོ་ཐེབས་ཏེ། ཕྱོགས་གཅིག་
ནས་རས་ཁྲ་ཤོ་མིག་ཅན་གྱི་ལག་ཕྱིས་ཀྱིས་མིག་ཆུ་འབྱིད་པ་དང་། ཕྱོགས་གཅིག་ནས་
ལག་པ་གཡོན་པས་རྡིག་རྡིག་ཏུ་འཕར་བའི་སྙིང་ཁ་ཤུགས་ཀྱིས་གནོན་པར་བྱེད།
མེ་སྟག་ཆུང་ཆུང་གིས་སྨིན་ཟིན་པའི་ལོ་ཏོག་གཞི་རྒྱ་ཆེན་པོར་མེ་སྤོར་ནུས་པའི་དཔེ་
ལྟར། རོ་སཱ་དང་དེའི་རོགས་ཟླ་ཚོའི་མིག་ཆུ་ཡུད་ཙམ་ཞིག་ལ་དེར་ཡོད་ཀུན་གྱི་ཁྲོད་དུ་
213

འཛམ་གླིང་རྩོམ་རིག་གྲགས་ཅན་བོད་འགྱུར་དཔེ་ཚོགས།
ཁྱབ་ནས། སྐྱེས་པ་དང་། བུད་མེད་དང་། རྒན་འཁོགས་དང་། ཁ་གྱོན་གསར་པ་གྱོན་པའི་
ན་གཞོན་བཅས་ཚང་མས་གང་མགྱོགས་སྨྲེ་སྔགས་འདོན་པ་དེ་ནི་ཁོ་ཚོའི་མགོ་ཐོད་དུ་
རང་བྱུང་ལས་འདས་པའི་དངོས་པོ་གང་རུང་ཞིག་སྟེ། མི་ཡུལ་ལ་ཁྱབ་པའི་རྣམ་ཤེས་ཤིག་
དང་། གཟུགས་མེད་ཡིན་རུང་ཀུན་ཐུབ་ཡིན་པའི་ལྷ་ཡི་དྲི་ངད་ཅིག་གིས་ཁེངས་ནས་ཡོད་
པ་དང་འདྲའོ།།
ཆོས་ཁང་གི་མཆོད་རའི་ནང་ནས་སྒྲ་ཆུང་ཆུང་ཞིག་གྲག་པ་དེ་ནི་བཙུན་མ་དེས་མོ་
རང་གི་དཔེ་ཆའི་སྟེང་དུ་ཐུག་ཐུག་གཞུས་ཏེ། ལྷ་ཡི་བྱིན་རླབས་ཞུ་བརྡ་བཏང་བ་ཞིག་རེད།
ལྷད་མེད་ཀྱི་སྨྱོ་ངར་འཚབ་སྐྱོད་ཀྱིས་ལུས་ཡོངས་འདར་བར་བྱེད་པའི་ཕྲུ་གུ་ཚོ་ལྷ་བཤོས་
འཇོག་སྟེགས་ཀྱི་གམ་དུ་བསྐྱོད།
ཁོ་ཚོས་སྟར་པ་གཅིག་ཏུ་བསྒྲིགས་ནས་པུས་མོ་བཙུགས། ཆོས་ཁང་གི་ཆོས་མཛད་
བགྲེས་སོང་གིས་རག་རྩི་བྱུག་པའི་དངུལ་གྱི་ལྷ་ཡི་བྱིན་རླབས་བཞུགས་སྒམ་འཁྱེར་ཏེ་ཁོ་
ཚོའི་མདུན་ནས་ཕྱིན། ཡེ་ཤུའི་ལྷ་ཡི་བྱིན་རླབས་མཚོན་པ་དང་འཇིག་རྟེན་བཤགས་སྐྱོབ་
མཚོན་པའི་ལྷ་བཤོས་བག་ལེབ་ལག་པ་གཉིས་ཀྱིས་བཙིར་ཏེ་ཁོ་ཚོར་བྱིན། ཁོ་ཚོས་མིག་
བཙུམས་ཤིང་ངོ་མདོག་ཤོར་བ་དང་། བློ་འཚབ་ཆེ་བའི་རྣམ་འགྱུར་སྟོན་བཞིན་དུ་རེངས་
འཁུམ་བྱས་པའི་མཆུ་བགྲད། ཁོ་ཚོའི་མ་ལེའི་འོག་ཏུ་ཅོག་རས་རིང་པོ་བཏིང་བ་དེ་ནི་
བཞུར་འགྲོ་བའི་ཆུ་དང་འདྲ་བར་འཁྲུག་འཁྲུག་ཏུ་ཕྲན་བུ་འདར་བཞིན་མཆིས།
ཆོས་ཁང་ནང་གློ་བུར་དུ་ཟིང་འཚུབ་ཐེངས་གཅིག་ལངས་པ་དང་། སྤྲོ་ངར་རབ་ཏུ་
འཕེལ་བའི་མི་ཚོགས་ཀྱི་འུར་སྒྲ་ཐིང་ཐིང་གི་ཁྲོད་དུ་ཆུང་དུ་བཏང་བའི་འབོད་སྒྲའི་དྲག་
ཆར་རླུང་འཚུབ་ཅིག་ཀྱང་འདྲེས་ཡོད། དེ་ཀུན་ནི་ནགས་ཚལ་ཡམ་ཡོམ་དུ་གཡོ་བར་བྱེད་
པའི་རྒྱ་མཚོའི་རླུང་འཚུབ་པ་བཞིན་དུ་བཞུད་ནས་ཕྱིན། ཆོས་མཛད་ནི་སྔར་བཞིན་དེ་
གར་ལངས་ཏེ་གཡོ་མེད་འགུལ་མེད་དུ་གནས་ལ། ལྷ་བཤོས་བག་ལེབ་རྡོག་ཙམ་འཁྱེར་
214

མགུལ་རྒྱན།
ནས་ཡིད་སེམས་གཡོས་པས་གློ་བུར་དུ་བླ་གྱར་བ་ལྟར་སྣང་། དེས “འདི་ནི་གནམ་བདག་
རེད། འདི་ནི་གནམ་བདག་ང་ཚོའི་ཁྲོད་དུ་བྱོན་ནས། གང་དེའི་མཐུ་ནུས་བསྟན་པ་ཞིག་
རེད། ངས་གསོལ་བ་བཏབ་པ་གང་དེས་གསན་ནས་པུས་མོ་བཙུགས་པའི་བུ་ཕྲུག་གི་ཁྲོད་
དུ་བྱོན་པ་ཞིག་རེད” ཅེས་ཆིག་ལབ་བརྒྱབ། སྨྱོ་བ་ལྟ་བུའི་སྤྲོ་སེམས་ཀྱི་ངར་ཤུགས་ཀྱི་
འོག་ཏུ། ཁོས་ཁ་གནམ་ལ་གཏད་དེ་ངག་དིག་དིག་ངང་གསོལ་འདེབས་ཅི་ཐུབ་བྱེད་ཅིང་།
ཚིག་ངག་འཚམས་པོ་ཞིག་མི་དྲན་ཡང་། གང་ལྟར་དེ་ནི་ཁོའི་སེམས་གཏིང་ནས་གསོལ་བ་
བཏབ་པ་ཞིག་རེད།
ཁོས་ལྷག་བསམ་རྣམ་པར་དག་པའི་སྒོ་ནས་ལྷ་བཤོས་བགོས་ཟིན་པ་དང་། སྤྲོ་བས་
རྐང་པ་གཉིས་ལ་ཤུགས་ཀྱང་མེད་པར་གྱུར་ནས་ཧ་ལམ་ལུས་མི་ཚུགས་པར་གྱུར། ཁོ་སོ་
སོས་ཀྱང་མགོན་པོའི་སྐུ་མཚལ་བཏུངས་ཟིན་དུས། ཁོ་རང་དཀོན་མཆོག་གི་དྲིན་གཟོའི་
གསོལ་འདེབས་སྨྱོ་བ་ལྟར་བྱེད་པའི་དབྱིངས་སུ་ཚུད།
ཁོའི་རྒྱབ་ཀྱི་དད་ལྡན་མང་ཚོགས་རིམ་བཞིན་ལྷོད་ལ་བབས་པ་དང་། ལུས་ལ་མཆོད་
གོས་དཀར་པོ་གྱོན་ནས་དེ་བས་རྔམ་བརྗིད་ཀྱི་ཉམས་དང་ལྡན་པའི་གླུ་མཆོད་ལེན་མཁན་
གྱིས་སླར་ཡང་གླུ་ལེན་མགོ་ཚུགས་ན་ཡང་། ཁོ་ཚོའི་མིག་ནང་མཆི་མས་ཁེངས་ཤིང་། ང་
རོའི་དབྱངས་གདངས་ཀྱང་གནད་འཁེལ་དེ་ཙམ་མེད་ཅིང་། རག་དུང་སྦྲུལ་གཟུགས་མས་
ངུས་པ་ལྟར་སྐད་འགགས་པར་གྱུར།
ཆོས་མཛད་ཀྱིས་ལག་གཉིས་བཏེགས་ཏེ་ཚང་མར་ཁ་རོག་སྡོད་དགོས་པའི་བརྡ་བྱས་
རྗེས། ལྷ་ཡི་བྱིན་རླབས་ཞུ་མཁན་ཕྲུ་གུ་སྟར་པ་གཉིས་ཀྱི་དཀྱིལ་ནས་མཆོད་སྟེགས་ཀྱི་
སྒྲོམ་སྐྱོར་གྱི་གམ་བར་ཕྱིན།
རྐུབ་སྟེགས་ཀྱི་སྒྲའི་ཁྲོད་དུ་ཚང་མ་མར་ལ་བསྡད་པ་མ་ཟད། ཚང་མས་སྣ་ཆུ་ཤེད་
ཀྱིས་འབྱིད་པར་བྱེད། ཆོས་ཁང་གི་ཆོས་མཛད་ཀྱིས་མཆོད་སྟེགས་ཀྱི་མདུན་དུ་ཕྱིན་པ་
215

འཛམ་གླིང་རྩོམ་རིག་གྲགས་ཅན་བོད་འགྱུར་དཔེ་ཚོགས།
མཐོང་རྗེས། ཚང་མས་ཁ་རོག་ལ་བསྡད། ཆོས་མཛད་ཀྱིས་ཤིན་ཏུ་དམའ་ལ་འཛེར་བའི
སྐད་ཀྱིས་དལ་ལྷོད་ལྷོད་ངང་སྨྲས་པ། “བརྩེ་བའི་ཕུ་ནུ་རྣམ་པ་དང་། བརྩེ་བའི་ལྕམ་སྲིང་
རྣམ་པ། བརྩེ་བའི་ཕྲུ་གུ་ཚོ། ངས་ཁྱེད་རྣམ་པར་སྙིང་དབུས་ནས་ཐུགས་རྗེ་ཆེ་ཞུ་སྟེ། ཁྱེད་
རྣམ་པས་ངའི་མི་ཚེ་འདིའི་དགའ་སྤྲོ་ཆེ་ཤོས་དེ་ད་གིན་མྱོང་དུ་བཅུག་བྱུང་། ངས་གསོལ་
བ་བཏབ་པ་གསན་རྗེས་གནམ་བདག་གིས་ང་ཚོའི་ཁྲོད་དུ་བྱོན་བདེན་པ་བྱོན་ནས། ཁྱོད་
ཚོར་མིག་ཆུ་ཆར་ལྟར་འབབ་ཏུ་བཅུག་པ་རེད། ང་ནི་ལྷ་སྡེ་འདིའི་ཆོས་པ་རྒན་ཤོས་དེ་རེད།
དེ་རིང་ང་ལྷ་སྡེ་འདིའི་ཆོས་པ་བདེ་སྐྱིད་ཆེ་ཤོས་དེ་ཡང་རེད། རྣམ་དག་དང་རླབས་ཆེན།
བླ་མེད་བཅས་ཀྱི་ངོ་མཚར་འཕྲིན་ལས་ཤིག་ང་ཚོའི་ཁྲོད་དུ་ལེགས་འགྲུབ་བྱུང་བ་རེད། ཡེ་
ཤུ་མ་ཤི་ཀ་ཐེངས་དང་པོར་ཕྲུ་གུ་འདི་ཚོའི་ལུས་ལ་ཞུགས་དུས། ལྷའི་རྣམ་རིག་སྟེ། ལྷ་ཡུལ་
གྱི་བྱེའུ་དེ་དང་། གནམ་བདག་གི་བསུང་ངད་ཁྱོད་ཚོའི་མགོ་ཐོག་ཏུ་བབས་ནས། ཁྱོད་ཚོར་
དབང་དང་ཁ་ལོ་བྱས་ཏེ། ཁྱོད་ཚོ་རླུང་ཁྲོད་ཀྱི་འདམ་རྩྭ་བཞིན་དུ་མགོ་བོ་དུད་དེ་སེམས་པ་
ཁུག་ཏུ་བཅུག་པ་རེད” ཅེས་བཤད་པ་རེད་
དེ་རྗེས་དེས་ཤིང་བཟོ་བའི་སྐུ་མགྲོན་མ་ཚོ་སྡོད་སའི་རྐུབ་སྟེགས་རིང་པོ་གཉིས་ལ་ཁ་
སློག་སྟེ། སྐད་ཆེ་རུ་བཏང་ནས། “ལྷག་པར་དུ་ཐག་རིང་རྒྱང་ནས་ཕེབས་པའི་སྐུ་མགྲོན་
ཏེ། བརྩེ་བའི་ལྕམ་སྲིང་ཁྱེད་ཚོ་ལ་ཐུགས་རྗེ་ཆེ་ཞུ་བགྱི་ཡིན། ཁྱེད་རྣམས་འདིར་ཕེབས་པ་
དེ་ནི་ལྷག་བསམ་རྣམ་པར་དག་པ་མངོན་གསལ་དོད་པོ་ཡིན་པ་དང་། ཁྱེད་ཚོའི་གཅེས་
སེམས་ཚད་ལས་འདས་པ་དེ་ནི་མི་ཚང་མར་ཕན་ཐོགས་ཆེ་བའི་མིག་ལྟོས་ཤིག་རེད། ཁྱེད་
རྣམ་པས་ངའི་ལྷ་སྡེ་སེམས་འགུལ་ཐེབས་སུ་བཅུག་པ་དང་། ཁྱེད་རྣམ་པའི་སྤྲོ་སེམས་ཀྱིས་
མི་ངོ་རེ་བཞིན་གྱི་སེམས་ལ་དྲོ་སྐྱིད་བྱིན་ཡོད། ཁྱོད་ཚོ་མེད་ན་རླབས་ཆེན་གྱི་ཉི་མོ་འདིར་
དོན་དམ་པའི་བླ་མེད་རང་བཞིན་འདི་འདྲ་མི་འབྱུང་བ་ཡང་སྲིད་དེ། སྐབས་རེ་ཕུལ་དུ་
བྱུང་བའི་ལུག་གཅིག་ཙམ་གྱིས་ཀྱང་། གནམ་བདག་ལུག་ཁྱུའི་ཁྲོད་དུ་འབྱོན་དུ་འཇུག་
216

མགུལ་རྒྱན།
པར་ནུས” ཞེས་སོ།།
དེ་པ་སེམས་འགུལ་གྱིས་སྐད་ཆ་བཤད་མི་ཐུབ་པར་གྱུར་ནས། “ཁྱེད་རྣམ་པར་བྱིན་
རླབས་འཐོབ་པར་ངས་སྨོན་འདུན་ཞུ་གི་ཡིན། དེ་དོན་ལྷུན་གྱིས་འགྲུབ་པར་ཤོག” ཅེས་
ཚིག་གཅིག་རང་ཁ་སྣོན་བྱས་རྗེས། ཡང་བསྐྱར་མཆོད་སྟེགས་ལ་འཛེགས་ནས། ཐེངས་
འདིའི་མཆོད་འབུལ་མཛད་སྒོ་མཇུག་བསྒྲིལ་བ་རེད།
དེ་དུས་ཚང་མ་འགྲོ་རན་ནས་བསྡད་ཡོད་པ་དང་། ཕྲུ་གུ་ཚོ་ཡང་སེམས་འཚབ་ཡིད་
ངལ་ལ་གྱུར་ཅིང་། ཁོ་ཚོའི་སེམས་པ་ཡུན་རིང་པོ་དེ་ལྟ་འཚབ་པས། མུ་མཐུད་དེ་བཟོད་
གླགས་དང་བྲལ་བར་གྱུར་པ་མ་ཟད་ཁོ་ཚོ་ལྟོགས་ཀྱང་ལྟོགས། ཁོ་ཚོའི་ཕ་མས་མཐའ་
མཇུག་གི་ལེགས་འཕྲིན་མགོ་འཛུགས་རྒྱུ་མ་བསྒུགས་པར་རིམ་པས་གྱེས་ཏེ། ཁྱིམ་ལ་གུང་
ཟས་བཟོ་བར་ལོག
ཆོས་ཁང་གི་ཕྱི་རོལ་ཟང་ཟིང་དུ་གྱུར་པ་དང་། མི་ཚོས་ནོར་མན་དྷེའི་སྐད་གདངས་
ཀྱི་སྐད་ཅོར་འུར་སྒྲ་ཐིང་ཐིང་བྱེད། དད་ལྡན་པ་ཚོས་སྟར་པ་གཉིས་བསྒྲིགས་ནས། ཕྲུ་གུ་
ཚོ་ཆོས་ཁང་ལས་ཐོན་མ་ཐག་ཏུ་ཁྱིམ་ཚང་ཚང་མས་རང་སོ་སོའི་ཕྲུ་གུའི་ཕྱོགས་སུ་ཤོར་
ནས་ཕྱིན།
ཁོན་སི་ཏན་སེ་རུས་རྒྱུད་གཅིག་པའི་ཁྱིམ་མི་ཚོས་བཟུང་སྟེ། མཐའ་ནས་བསྐོར་ཏེ་
རེས་མོས་ཀྱིས་འོ་འཁྱུད་བྱས་པ་དང་། ལྷག་པར་དུ་རོ་སཱས་བུ་མོ་དེ་བཟུང་ནས་གློད་བགྱི་མེད།
མཐའ་མར་རོ་སཱས་བུ་མོའི་ལག་པ་གཅིག་ནས་བཟུང་བ་དང་། ལྕམ་སྐུ་ཐེ་ལི་ཨེར་གྱིས་དེའི་
ལག་པ་གཅིག་ཤོས་ནས་བཟུང་ཞིང་། ར་ཧྥེལ་དང་ཧྥེར་ནན་དྷེས་བུ་མོའི་རས་འཇམ་པོའི་
སྨད་གཡོགས་རིང་མོ་གཟེངས་ཏེ་དེ་ཐལ་རྡུལ་གྱི་ནང་དུ་མ་དྲུད་པ་བྱས། ལུ་དབྱི་སེ་དང་སྒུ་
ལོ་རོད་ལ་ལི་ཝེའི་བཟའ་མོས་ཞལ་ཡ་ཞུས་ནས་རྟིང་སྣོན་བྱས། བུ་མོ་དེ་ནི་སྔར་བཞིན་ཁ་
རོག་ཏུ་མནོ་བསམ་གྱི་དབྱིངས་ལ་ཞུགས་པ་ནི་མོས་ཟོས་པའི་ལྷ་བཤོས་བག་ལེབ་དང་ལྷན
217

འཛམ་གླིང་རྩོམ་རིག་གྲགས་ཅན་བོད་འགྱུར་དཔེ་ཚོགས།
དུ་གནམ་བདག་མོའི་ལུས་ཡོངས་ལ་སིམ་པ་དང་འདྲ་ཞིང་། མོས་གཟབ་སྦྲེང་རུ་ཁག་དེའི་
དབུས་ནས་ཁྱིམ་གྱི་ཕྱོགས་སུ་བསྐྱོད།
ཆང་སྟོན་དེ་ཤིང་རའི་ནང་དུ་བཤམས་ཏེ། རྐུབ་སྟེགས་ཀྱི་སྟེང་དུ་བརྒྱབ་པའི་གནས་
སྐབས་གསོལ་ཅོག་གི་སྟེང་དུ་པང་ལེབ་རིང་པོ་བསྒྲིགས།
རྒྱ་སྒོ་ཁྲོམ་ལ་ཕྱོགས་ནས་ཕྱེ་བས། གྲོང་ཚོ་ཡོངས་ཀྱི་དགའ་སྤྲོའི་རྣམ་པ་ཚང་མ་མཉམ་
དུ་འཛུལ་ཡོང་། གང་སར་ཆང་སྟོན་རྒྱས་གཤོམ་བྱེད་བཞིན་ཡོད། ཁྱིམ་ཚང་རེ་རེ་བཞིན་
གྱི་སྒེའུ་ཁུང་ནས་དུས་ཆེན་གྱི་མཆོར་ཆས་སྤྲས་པའི་མིས་སྒྲོག་ཙེའི་མཐའ་ནས་བསྐོར་བ་
མཐོང་ཐུབ་པ་དང་། ཁོ་ཚོས་ཆང་རག་གིས་བཟི་བེར་ཙམ་བྱས་རྗེས་ཀྱི་དགའ་དགའ་སྤྲོ་
སྤྲོའི་སྐད་ཅོར་གྱི་སྒྲ་ཐོས་པར་ནུས་ཤིང་། ཕྱི་གོས་ཕུད་པའི་གྲོང་གསེབ་པས་ཆུ་མ་བསྲེས་
པའི་ཀུ་ཤུའི་ཨ་རག་ཆང་ཕོར་ལྡག་ལྡག་བཀང་ནས་འཐུང་བར་བྱེད། མི་ཚོ་རེའི་ཁྲོད་
དུ་ཕྲུ་གུ་གཉིས་རེ་རིག་རྒྱུ་ཡོད་པ་ལས། ཁ་ཤས་ནི་བུ་མོ་གཉིས་དང་ཁ་ཤས་ནི་བུ་གཉིས་
ཡིན་ཞིང་། ཁྱིམ་ཚང་གཉིས་རེས་ཁྱིམ་ཚང་གཅིག་ནང་འཛོམས་ནས་ཟས་ཟ་བ་རེད།
ཉིན་གུང་གི་ཚ་དུབ་ཁྲོད་དུ། སྐབས་སྐབས་སུ་རྟ་རྒན་ཞིག་གིས་མཆོང་ལྡིང་བྱེད་
བཞིན་གོམ་སྟབས་མགྱོགས་སུ་བཏང་སྟེ། འགྲུལ་སྐྱེལ་ཤིང་རྟ་འདྲུད་བཞིན་གྲོང་ཚོ་བརྒྱུད་
ནས་འགྲོ་བ་དང་། རོ་མཆོག་ལྡན་པའི་ཚལ་རིགས་སྒྲོག་ཙེ་ཁེངས་པར་བསྒྲིགས་པ་དེ་ཚོར་
ཁ་གྱོན་གྱོན་པའི་ཤིང་རྟ་བས་ཡིད་སྨོན་གྱི་མིག་བརྡ་འཕེན་པར་བྱེད།
ཤིང་བཟོ་བའི་ཁྱིམ་དུ་ནི། དགའ་སྤྲོའི་ཁྲོད་དུ་འཚེར་སྣང་གང་ཙམ་རེ་ཡོད་ཅིང་། སྔ་
དྲོའི་སེམས་འགུལ་ཐེབས་པའི་བློ་ཁའི་ཤུལ་ཕྲན་བུ་སོར་གནས་བྱས་ཤིང་། ལི་ཝེ་གཅིག་
པུ་སྤྲོ་སྣང་ཆེན་པོའི་ངང་ཆང་རག་གིས་བཟི་ཡོད། ལྕམ་སྐུ་ཐེ་ལི་ཨེར་གྱིས་ཚོང་མཚམས་
ཉིན་གཉིས་བསྟུད་ནས་འཇོག་འདོད་མེད་པར། དེ་ཚོས་ངེས་པར་དུ་ཆུ་ཚོད་གསུམ་དང
སྐར་མ་བཅོ་ལྔའི་མེ་འཁོར་ལ་ཞུགས་ཏེ། མཚན་མོ་ཧྥེ་ཁམ་ལ་ལོག་ཐུབ་པ་བྱེད་དགོས་པས་
218

མགུལ་རྒྱན།
ན། མོས་ཆུ་ཚོད་ལ་ཡང་ཡང་ལྟ་བར་བྱེད།
ཤིང་བཟོ་བས་ཐབས་བརྒྱ་ཇུས་སྟོང་གིས་མགྲོན་པོ་ཚོའི་བློ་ཁ་བསྒྱུར་ཏེ། ཉིན་གཉིས་
པ་བར་དུ་ཉར་དགོས་བསམས་མོད། ལྕམ་སྐུ་ཞབས་ཀྱི་བློ་ཁ་བསྒྱུར་ཐུབ་མེད། ཉོ་ཚོང་ཐད་
ཀྱི་དོན་ལ་ཐུག་ཕྱིན། མོས་ཀུ་རེ་བྱེད་མྱོང་གཏན་ནས་མེད་པ་རེད།
ཁའོ་ཧྥེ་བཏུངས་ཟིན་མ་ཐག་ཏུ་མོས་བུ་མོ་ཚོར་མགྱོགས་པོ་ཐོན་ཆས་བྱེད་དགོས་པའི་
བཀའ་བཀོད་བྱས་རྗེས། གཅུང་པོར་ཁ་ཕྱོགས་ཏེ “ཁྱོད་རང་གིས་ཤིང་རྟ་སྒྲོག་པར་ལམ་སེང་
རྒྱུགས་ཤིག” ཅེས་བཤད་ཅིང་། མོ་སོ་སོས་ཀྱང་མཐའ་མའི་གྲ་སྒྲིག་གྲུབ་པར་བྱས།
མོས་ཤོད་དུ་བབས་ཡོང་དུས། གཅུང་བཟའ་མོ་བསྒུགས་ནས་བསྡད་ཡོད་པ་དེས་བུ་
མོའི་སྐོར་ལ་བཀའ་མོལ་ཞུ་དགོས་ཡོད་ཟེར། ཁོ་གཉིས་ཀྱིས་ཡུན་རིང་པོ་བཤད་རུང་ཅི་
ཡང་ཐག་བཅད་མེད་པ་རེད། གྲོང་གསེབ་ཀྱི་བུད་མེད་དེས་མགོ་བདེ་དྲན་འཕྲུལ་བྱས་ཏེ།
སེམས་འགུལ་ཧྭ་ཅང་ཆེན་པོ་ཐེབས་ཁུལ་བྱས་པ་དང་། ལྕམ་སྐུ་ཐེ་ལི་ཨེར་གྱིས་ནི་བུ་མོ་དེ་
པུས་མོའི་སྟེང་དུ་བཞག་ན་ཡང་། དོན་གང་དང་གང་ལ་ཡང་ཁག་ཐེག་ཁ་གསལ་ཅི་ཡང་
མ་བྱས་པར། དེའི་ཐད་ད་ལྟ་བྱ་ལོང་བྱེད་ལོང་ཡོད་པ་མ་ཟད། མ་གཞི་ནས་ད་དུང་ཐུག་
འཕྲད་ཡོང་བགྱི་རེད་ཅེས་གསལ་ལ་མ་གསལ་ངང་ཕྲུ་གུར་རོགས་བྱེད་རྒྱུ་ཙམ་ཞིག་ཁས་
ལེན་བྱས།
དེ་དུས་ཤིང་རྟ་ད་དུང་མ་སླེབས་པ་དང་། བུ་མོ་ཚོས་ཀྱང་ཤོད་ལ་བབས་མ་ཡོང་ཞིང་།
ཐ་ན་སྟེང་ཐོག་ནས་གད་རྒྱངས་ཀྱི་སྒྲ་དང༌། འཛིང་འཛིང་གཏུག་གཏུག་གི་སྒྲ་དང་། ཕུལ་
རྡེག་གི་སྒྲ་དང་། སྐད་འབོད་ཀྱི་སྒྲ་དང་། ད་དུང་ཐལ་མོ་རྡེབ་སྒྲ་བཅས་ཐོས་རྒྱུ་ཡོད་པས་ན།
ཤིང་བཟོ་བའི་ཆུང་མས་རྟ་རའི་ནང་ལ་ཤིང་རྟ་གྲ་སྒྲིག་ཟིན་མིན་བལྟ་བར་འགྲོ་ཤུལ་རིང་།
ལྕམ་སྐུ་ཞབས་ཀྱིས་ཡང་བསྐྱར་ཐོག་ཁར་འཛེགས་ནས་བལྟ་བར་འགྲོ་རྒྱུའི་ཐག་བཅད།
ལི་ཝེས་བཟི་ཡོམ་ཡོམ་ངང་གོས་ཕྱེད་ཙམ་ཕུད་ནས། རོ་སཱར་བཙན་གཡེམ་བྱེད་རྩིས་
219

འཛམ་གླིང་རྩོམ་རིག་གྲགས་ཅན་བོད་འགྱུར་དཔེ་ཚོགས།
བྱེད་སྒང་ཡིན་རུང་ཚང་མ་ངལ་བ་སྟོང་ཟད་དུ་གྱུར། རོ་སཱས་ནི་གད་མོ་བསྒོམ་མི་ཐུབ་པ་
བགད། “ ཆུ་ཟངས་ཟུང” གིས་སྔ་དྲོ་ཆོས་ཀྱི་ཆོ་གར་ཞུགས་ཙམ་ཡིན་པས། བྱེད་སྟངས་
དེ་འདྲར་ཤིན་ཏུ་ནས་མ་འདོད་པ་བྱེད་ཅིང་། ཁོ་གཉིས་ཀྱིས་ཁོའི་ལག་ངར་ནས་བཟུང་
སྟེ། ཁོ་ཡིད་རྣལ་དུ་འབབ་པ་བྱེད་འདོད་མོད། ར་ཧྥེལ་དང་ཧྥེར་ནན་དྷེས་ཟུར་ནས་ཁོ་ལ་
ངན་སྐུལ་བྱེད་ཅིང་། དགའ་ནས་སྐེད་པ་འགྲེང་མི་ཐུབ་པར་གྱུར། བཟི་པོའི་འབད་པ་སྟོང་
ཟད་དུ་འགྲོ་ཐེངས་རེར་ཁོ་གཉིས་ཀྱིས་རྣ་ལ་གཟན་པའི་བཙིར་སྐད་ལན་རེ་སྒྲོག་པར་བྱེད།
ཁོ་ནི་ཁ་སྐྱེངས་ཤིང་ཁྲོས་ནས་ངོ་གདོང་དམར་རྐྱང་ཆགས་ཤིང་། སྟོད་ཧྲེང་ཕུད་དེ་བུད་
མེད་དེ་གཉིས་ལས་ཐར་བ་བྱེད་སྙམ་སྟེ། ལུས་ཀྱི་ཤེད་ཤུགས་ཡོད་རྒུ་བཏོན་ཏེ་རོ་སཱའི་སྨད་
གཡོགས་ནས་འཐེན་པར་ཕྱིན་པ་དང་། “འཕྱོན་མ་ཁྱོད་ད་དུང་བྱེད་བགྱི་མིན་ནམ” ཞེས་
སུ་ཁ་ནས་ད་དུང་ཤབ་ཤུབ་ཏུ་སྨྲ་བར་བྱེད། ཚུལ་དེ་ལྕམ་སྐུ་ཞབས་ཀྱིས་རིག་པ་དང་རབ་
ཏུ་ཁྲོས་ཏེ། གཅུང་པོའི་ཕྲག་གོང་ནས་བཟུང་སྟེ་ཕྱིར་འབུད་འདེད་བཏང་ཞིང་། མོས་འབུད་
འདེད་ཆེན་པོ་དེ་འདྲ་བྱས་པས་བཟི་པོའི་མགོ་བོ་གྱང་ལ་བརྡབས།
སྐར་མ་གཅིག་གི་རྗེས་སུ། ཁོས་སྒོ་རའི་ནང་དུ་ཆུ་འཐེན་ནས་རང་ཉིད་ཀྱི་མགོ་ལ་
གཏོར་སྒྲ་ཐོས་རྒྱུ་ཡོད་པ་དང་། ཁོས་ཤིང་རྟ་བཏང་ནས་ཡང་བསྐྱར་ཐོན་ཡོང་དུས། ལྷིང་
འཇགས་ཡོངས་སུ་སླར་གསོ་བྱུང་ཟིན་ནོ། །
ཁོ་ཚོས་ཁ་ཉིན་ནང་བཞིན་ལམ་ལ་ཞུགས་པ་དང་། རྟ་གསར་དཀར་པོ་དེས་སླར་ཡང་
འཁྲུག་ཆ་དོད་པོའི་གར་འགྲོས་ངོམས་ནས་རྒྱུགས།
ཟས་ཟ་དུས་ཚོད་བཟུང་བའི་དགའ་སྤྲོ་དེ་མེ་ལྟར་ཚ་བའི་ཉི་མའི་འོག་ཏུ་ཅི་དགར་
མཆེད་པར་བྱས། ཤིང་རྟས་སྤྲུག་གསིག་བྱས་པ་དེར་ད་ཆ་བུ་མོ་ཚོས་དགོད་བྲོ་སྣང་བྱེད་ཅིང་།
ཁོ་ཚོས་ཐ་ན་ཤིང་རྟའི་ཁྲིའུ་ཕར་འབུད་ཚུར་འབུད་དང་། གད་རྒྱངས་བར་མེད་བྱས། ལི་ཝེའི་
ངལ་བ་འབྲས་མེད་ཀྱི་ལྟ་ཚོད་རེ་རེ་བཞིན་གྱིས་དེ་ཚོ་ཚང་མ་སྤྲོ་ངར་འཕེལ་བར་བྱས།
220

མགུལ་རྒྱན།
ཧྥེར་ནན་དྷེ་རོལ་དབྱངས་ལ་དགའ་བ་དེས་གློ་བུར་དུ་རོ་སཱར་གླུ་ཞིག་ལོངས་དང
བྱས་པས། རོ་སཱས་རྐང་འཁྲབ་ལག་འཁྲབ་ངང་ལ《མོ་ཐོན་གྱི་ཆོས་མཛད་ཚོན་པོ》ཞེས་པ་
ཞིག་བླངས་ཀྱང་། ལྕམ་སྐུ་ཞབས་ཀྱིས་གླུ་དེ་ཉིན་མོ་དེར་བླངས་ན་འཚམས་པོ་མེད་པར་
འདོད་ནས། ལམ་སེང་མོ་ལ་མ་ལེན་ཞེས་སྨྲས་ཤིང་། དེ་ལས་བྷེ་རང་ཨེའི‘གླུ་འདྲ་ལོངས་
དང་ཞེས་གྲོས་མགོ་བཏོན། རོ་སཱས་ཐེ་ཚོམ་ཡུད་ཙམ་ངང་བསམ་བློ་བཏང་རྗེས། འཛེར་
འཛེར་སྐད་ཀྱིས《ཨ་ཕྱི་རྒན་མོ》ཞེས་པ་ཞིག་བླངས།
ཉིན་ཞིག་གི་དགོང་མོར།
ཨ་ཕྱི་རྒན་མོའི་འཁྲུངས་སྐར་ལ་རྟེན་འབྲེལ་ཞུས།
རྒུན་ཆང་གི་ཉིང་ཁུ་ཡང་ཡང་བཏུངས།
ཁོང་གིས་དབུ་ལྕོག་ལྡེམ་ལྡེམ་དུ།
སྔོན་མ་ང་ལ་སྙིང་སྡུག་མང་པོ་ཡོད།
ངའི་ལག་ངར་རྒྱགས་པ་དེ་དང་།
བརླ་ཤ་ཐང་ཞིང་མཛེས་པ་དེ་དང་།
ངའི་སྔར་སོང་གི་ལང་ཚོ་བཅས།
ད་ཆ་དེ་འདྲའི་དྲན་པ་ལ་ཨང་།
ཞེས་སུ་ང་ཚོར་འདི་སྐད་གསུངས།
ལྕམ་སྐུ་ཞབས་ངོ་མས་སྣེ་འཁྲིད་པའི་འོག་ཏུ། བུ་མོ་ཚོས་མུ་མཐུད་དེ་མཉམ་ལེན་བྱས་པ།
ངའི་ལག་ངར་རྒྱགས་པ་དེ་དང་།
བརླ་ཤ་ཐང་ཞིང་མཛེས་པ་དེ་དང་།
ངའི་སྔར་སོང་གི་ལང་ཚོ་བཅས།
[1] བྷེ་རང་ཨེ(1780—1857)ནི་ཧྥ་རན་སིའི་དམངས་གླུ་རྩོམ་མཁན་སྙན་ངག་པ་ཞིག་གོ།
221

འཛམ་གླིང་རྩོམ་རིག་གྲགས་ཅན་བོད་འགྱུར་དཔེ་ཚོགས།
ད་ཆ་ཇི་འདྲའི་དྲན་པ་ལ་ཨང་།
ལི་ཝེས “ཤིན་ཏུ་ལེགས་སོ” ཞེས་བཤད་ཅིང་། གླུ་དེའི་དབྱངས་འགྲོས་ཀྱིས་ཁོ་སླར་
ཡང་སྤྲོ་ངར་འཕེལ། རོ་སཱས་ལམ་སེང་མུ་མཐུད་དེ་བླངས་པ།
ག་རེ་གསུངས་པ་ཨ་ཕྱི་ལགས།
ཁྱེད་རང་དེ་སྔ་འཁྲུག་པོ་ཡོད་པས་ལགས།
འཁྲུག་པོ་ལོས་ཡོད་དེ།
རང་ལོ་བཅོ་ལྔའི་སྟེང་དུ་ངས།
མཚན་མོ་ཉལ་ནས་སྡོད་མྱོང་མེད་པར།
ང་ཡི་འཇོ་སྒེག་ལང་ཚོའི་ཉམས།
ག་ས་ག་ལ་ངོམས་མྱོང་ངོ་། །
ཚང་མས་མགྲིན་པ་བཙིར་ཏེ་ཁ་གཅིག་གྲག་གིས་ཚིག་བརྩེགས་མ་གླུ་རུ་ལེན་པར་
བྱེད། ལི་ཝེས་རྐང་པས་ཤིང་རྟའི་མདའ་མར་གཞུ་བ་དང་དུས་མཚུངས་སུ། སྲབ་མདས་
རྟའི་སྒལ་པར་འཕེན་ལྕག་ཐུག་ཐུག་གཞུས། རྟ་གསར་དཀར་པོ་ཡང་བག་ཕེབས་ཀྱི་
དབྱངས་འགྲོས་ནང་མྱོས་པ་བཞིན་དུ་གློག་ལྟར་མྱུར་ཞིང་བྱ་འཕུར་བ་ལྟར་རྒྱུགས་པ་དང་།
བུ་མོ་ཚོ་ཤིང་རྟའི་སྣེ་གཅིག་ཏུ་བརྩེགས་ཤིང་སྤུངས།
ཁོ་ཚོས་སྨྱོན་མ་བཞིན་དུ་དགོད་བཞིན་ཡར་ལ་ལངས། རི་ཐང་དུ་དབྱར་ཉི་མེ་ལྟར་
ཚ་བའི་ཨ་སྔོན་འོག་གི་སྨིན་ཟིན་པའི་ལོ་ཏོག་གི་ཁྲོད་དུ། རྟ་གསར་དེའི་སྨྱོ་བ་ལྟ་བུའི་
གོམ་སྟབས་དང་བསྡེབས་ནས། འཛེར་འཛེར་སྐད་དང་འུར་ཅོར་དིར་དིར་གྱི་གླུ་སྒྲ་སླར་
ཡང་གྲག་མགོ་ཚུགས། ད་ཆ་ཚིག་བརྩེགས་མ་བསྐྱར་ལེན་བྱེད་ཐེངས་རེར་རྟ་གསར་དེས་
འདུར་རྒྱུག་ཐེངས་རེ་བྱེད་པ་མ་ཟད། ཐེངས་ཚང་མར་རྒྱང་ཐག་སྤྱི་ཁྲེ་བརྒྱ་ཧར་རྒྱུག་བྱེད་
པས།ཤིང་རྟའི་ནང་གི་འགྲུལ་པ་ཚང་མ་དགའ་སྤྲོས་རབ་ཏུ་མྱོས།
222

མགུལ་རྒྱན།
ཐལ་རྡུལ་འཕྱུར་བའི་ཁྲོད་དུ་འུར་སྒྲ་ཆེ་བའི་ཤིང་རྟ་དེས་སྨྱོ་བ་ལྟར་ཆེ་འགྱིང་བྱེད་
བཞིན་ཕྱིན་པར་རྡོ་ཧྲུག་བཟོ་བ་ཞིག་གིས་ལྕགས་སྐུད་ཀྱི་དྲ་རྒྱའི་གདོང་ཁེབས་ཀྱི་ཕག་
ནས་སྐེད་པ་འགྲེངས་ཏེ། ཡང་ཡང་ལྟ་བར་བྱེད།
མེ་འཁོར་འབབ་ཚུགས་ཀྱི་མདུན་དུ་ཤིང་རྟ་ལས་འབབ་དུས། ཤིང་བཟོ་བ་སེམས་པ་
རབ་ཏུ་གཡོས་ནས། “ཕངས་པ་ཞིག་ལ་ཁྱེད་རྣམ་པ་ཐེག་མཁན་རེད་མ་གཏོགས། ང་ཚོས་
རྩེད་འཇོར་སྐྱིད་པོ་ཞིག་རོལ་ཆོག་བགྱི་རེད” ཅེས་བཤད།
ལྕམ་སྐུ་ཞབས་ཀྱིས་རིག་པ་དྭངས་གསལ་གྱི་སྒོ་ནས། “གང་དང་གང་ལ་ཚད་རན་པོ་
དགོས། བཟའ་འཐུང་དང་རྩེད་མོ་ཁོ་ན་བྱེད་རྒྱུ་ག་པར་ཡོད” ཅེས་ལན་བཏབ། ལི་ཝེས་
དྲན་པ་སྐྱེན་པོས། “འོ་ལགས་སོ། །ཟླ་བ་རྗེས་མར་ངས་ཧྥེ་ཁམ་ལ་ཁྱེད་རྣམ་པ་མཇལ་བར་
ཡོང་བགྱི་ཡིན” ཞེས་བཤད་ཅིང་། ཁོས་གཡོ་སྒྱུའི་རྣམ་འགྱུར་སྟོན་བཞིན་འདོད་པས་
མྱོས་པའི་མིག་མདངས་ལས་འོད་འཚེར་བཞིན་དུ་རོ་སཱར་ལྟ་བར་བྱེད། ལྕམ་སྐུ་ཞབས་
ཀྱིས། “འགྲིག་སོང་། འདྲ་ཆགས་ཙམ་གྱིས་ཤིག ཁྱོད་ཡོང་ན་ཆོག་ཀྱང་། གང་བྱུང་མང་
བྱུང་བྱས་ཆོག་བགྱི་མ་རེད” ཅེས་བློ་ཐག་ཆོད་པོའི་ངང་ནས་བཤད།
ཁོས་ལན་མ་བཏབ། དེ་དུས་མེ་འཁོར་གྱི་རླངས་དུང་གྲག་པ་དང་། ཁོས་ལམ་སེང་
ཚང་མ་དང་འོ་སྦྱར་ནས་ཞལ་གྱེས་ཞུས། རོ་སཱར་རེས་མོས་འཁེལ་དུས། ཁོས་མོའི་མཆུ་
སྒྲོས་རང་ལ་འོ་སྦྱོར་རྩིས་ཅི་ཐུབ་བྱས་ཀྱང་། མོས་ནི་འཛུམ་བཞིན་དུ་གད་རྒྱངས་དགོད་
ཅིང་། ཐེངས་ངོ་རེ་བཞིན་ཚང་མར་འཕྲལ་དུ་མགོ་ཀྱོག་ཙམ་བྱས་ཏེ་ཁོ་ལ་གཡོལ། ཁོས་མོ་
པང་ལ་དམ་པོར་བཏབ་ན་ཡང་། ཁོའི་ལག་པར་རྟ་ལྕག་རིང་པོ་བཟུང་ཡོད་པ་དེས་གེགས་
བྱེད་ཅིང་། ཁོས་ཤུགས་བརྒྱབ་མ་ཉིད་དུ་རྟ་ལྕག་དེས་བུ་མོའི་སྒལ་པའི་སྟེང་དུ་བར་མེད་
འགུལ་ཏེ་ཁོ་ལ་གནོད་བསྐྱལ་ནས་ཁོའི་དམིགས་ཡུལ་མ་འགྲུབ་པ་རེད།
""“རུ་ཨེན་ལ་ཕེབས་མཁན་གྱི་སྐུ་མགྲོན་རྣམ་པ་ཚོ། མེ་འཁོར་ལ་འཛུལ་ཕེབས་ཤོག
223

འཛམ་གླིང་རྩོམ་རིག་གྲགས་ཅན་བོད་འགྱུར་དཔེ་ཚོགས།
ཅེས་སུ་མེ་འཁོར་འབབ་ཚུགས་ཀྱི་ལས་སྣེ་བ་ཞིག་གིས་སྐད་འབོད་བྱས་པས། ཁོ་ཚོས་མེ་
འཁོར་ལ་འཛུལ།
སྔོན་ལ་ཤུ་སྒྲ་ཕྲ་ལ་རིང་བ་ཞིག་གྲག་པ་དང་། དེ་མུར་འཁོར་ལོའི་མགོ་ནས་སྒྲ་རིང་
པོ་ཤུགས་ཆེན་ཞིག་གྲག་ཅིང་། རླངས་པ་ཐེངས་དང་པོ་ཧུར་ཧུར་ཞེས་འཐོར་བ་དང་དུས་
མཚུངས་སུ། འཁོར་ལོ་དལ་ལ་ཁག་མདོག་ཤིན་ཏུ་ཁ་པོའི་ངང་བསྐོར་མགོ་ཚུགས།
ལི་ཝེ་མེ་འཁོར་འབབ་ཚུགས་ནས་ཐོན་ཟིན་ན་ཡང་། ཁོས་སླར་ཡང་སྒྲོམ་སྐྱོར་གྱི་
འཁྲིས་སུ་ཕྱིར་རྒྱུགས་ཡོང་སྟེ། རོ་སཱར་ཡང་བསྐྱར་ལན་གཅིག་བལྟ་དགོས་སྙམ། གཟུགས་
འཚོང་མས་གང་བའི་འཁོར་ཁང་དེ་ཁོའི་མདུན་ནས་འགྲོ་དུས། ཁོས་རྟ་ལྕག་བརྡབས་མགོ་
ཚུགས་པ་དང་། མཆོང་གིན་དུ་ཤེད་ཤུགས་ཡོད་རྒུས་གླུ་བླངས་པ།
ངའི་ལག་ངར་རྒྱགས་པ་དེ་དང་།
བརླ་ཤ་ཐང་ཞིང་མཛེས་པ་དེ་དང་།
ངའི་སྔར་སོང་གི་ལང་ཚོ་དེ་བཅས།
ད་ཆ་ཇི་འདྲའི་དྲན་པ་ལ་ཨང་།
དེ་དུས་ལག་རས་དཀར་པོ་ཞིག་གཡུག་གཡུག་བྱེད་པ་རིམ་པས་རྒྱང་དུ་བཞུད་ཚུལ་
ཁོ་པས་མཐོང་།
3
ཁོ་ཚོས་མེ་འཁོར་ལས་མ་བབས་བར་དུ་གཉིད་ཁུག་པ་མ་ཟད། དགེ་བའི་འོས་འགན་
བསྒྲུབས་རྐྱེན་གཉིད་ཧ་ཅང་སྐྱིད་པོ་ཁུག་པ་རེད། ཁོ་ཚོ་ཁྱིམ་དུ་སླེབས་དུས། ཚང་མ་སྙིང་
སྟོབས་རྒྱས་ཤིང་གཟུགས་པོ་ཐང་བས། དགོང་མོའི་ལས་སྒོ་འཕེར་ངེས་ཡོད། ལྕམ་སྐུ་ཞབས་
224

མགུལ་རྒྱན།
ཀྱིས་གང་ལྟར་ང་ནི་སྔ་ས་ནས་ཁྱིམ་དྲན་བྱུང་ཞེས་སུ་དབང་མེད་དུ་སྨྲ་བར་ཐལ།
ཁོ་ཚོས་བྲེལ་བ་འཚུབ་འཚུབ་ངང་དགོང་ཟས་ཟོས་རྗེས། གཡུལ་འཐབ་ཀྱི་གོས་
བརྗེས་ཏེ་སྐུ་མགྲོན་རྙིང་པ་ཚོ་ཡོང་རྒྱུ་ཕེབས་བསྒུག་ཞུས། འཕགས་མའི་སྐུ་འདྲའི་མདུན་
དུ་སྤར་བའི་བཞུ་མར་དང་འདྲ་བའི་ཞུ་མར་ཆུང་ཆུང་དེ་སྤར་ནས། ལམ་བརྒྱུད་འགྲུལ་
པར་ལུག་ཁྱུ་ལྷས་རར་ལོག་ཟིན་པའི་བརྡ་བཏང་བ་རེད།
ཡུད་ཙམ་ཞིག་ལ་གནས་ཚུལ་དེ་ཁྱབ་པར་གྱུར། ཇི་ལྟར་ཁྱབ་མིན་དང་སུ་ཡིས་སྤེལ་
མིན་ནི་ཞུ་ཐབས་དང་བྲལ། དངུལ་ཁང་གཉེར་མཁན་གྱི་བུ་སྐུ་ཞབས་ཧྥི་ལེབ་ཀྱིས་ཐ་ན་
སེམས་བཟང་བཅངས་ནས་ཁྱིམ་ནང་བཅུག་ནས་བཞག་པའི་སྐུ་ཞབས་ཐོར་ཎ་ཝོར་བརྡ་
གཏོང་མཁན་ཆེད་མི་མངགས།
ཉ་ཤ་ཚྭ་བྲོ་སྙོལ་བཟོ་ཚོང་པའི་ཁྱིམ་དུ་རེས་གཟའ་ཉི་མ་ཟིན་ཚད་ལ་གཉེན་ཉེ་ཟས་
ཟ་བར་ཡོང་བ་དང་། དེ་དུས་ཏག་ཏག་ཁའོ་ཧྥེ་འཐུང་བཞིན་ཡོད་ཅིང་། མི་ཞིག་གིས་
འཕྲིན་ཡིག་ཅིག་བསྐྱལ་ཡོང་།
སྐུ་ཞབས་ཐོར་ཎ་ཝོ་བློ་འཚབ་ཐག་ཆོད་ཅིང་། ཡིག་སྐོགས་ཁ་ཕྱེ་ནས་གདོང་སྐྱ་བོར་
གྱུར། འཕྲིན་ཡིག་གི་ནང་དུ་ཞ་སྨྱུག་གི་ཡིག་འབྲུ་འདི་འདྲ་ཁ་ཤས་ཡོད་པ་སྟེ། “ཉ་ནག་
བླུག་པའི་གྲུ་ཆེན་དེ་རྙེད་ནས་གྲུ་ཁར་སླེབས་སོང་། ཁྱེད་རང་གི་ཚོང་སྐལ་བཟང་པོ་ཡིན་
པས་མགྱོགས་པོར་ཕེབས་ཤོག་ཅིག” ཅེས་སོ། །
ཁོས་གོས་ཁུག་གི་ནང་དུ་ཕར་བསྔོགས་ཚུར་བསྔོགས་བྱས་ནས་དངུལ་སན་ཐིམ ཉི་
ཤུ་བཏོན་ཏེ་འཕྲིན་སྐྱེལ་བ་ལ་རྔན་པར་བྱིན། ཁོའི་ངོ་གདོང་རྣ་རྩ་བར་དམར་རྐྱང་ཆགས་
ཤིང་། “ང་གཅིག་འགྲོ་དགོས་བྱས་སོང” ཞེས་བཤད་བཞིན་དུ་ཡིག་ཆུང་དོན་དྲིལ་ལ་
[1] སན་ཐིམ་ནི་ཧྥ་རན་སིའི་དངུལ་སིལ་མ་ཞིག་ཡིན་པ་དང་། སན་ཐིམ་ལྔ་ལ་སུའུ་གཅིག་དང་།
སན་ཐིམ་བརྒྱ་ལ་ཧྥ་སྒོར་གཅིག་ཡིན།
225

འཛམ་གླིང་རྩོམ་རིག་གྲགས་ཅན་བོད་འགྱུར་དཔེ་ཚོགས།
དཔོག་དཀའ་བ་དེ་བཟའ་མོར་སྤྲད། ཁོས་དྲིལ་བུ་དཀྲོགས་པས་ཁོལ་མོ་འཛུལ་ཡོང་བ་དང་།
“ངའི་ལྭ་རིང་། མགྱོགས་པོ། མགྱོགས་པོ། ད་དུང་ངའི་ཞྭ་མོ” ཞེས་དེ་ལ་བཤད། ཁོ་ཁྲོམ་
སྲང་ལ་སླེབས་མ་ཉིད་དུ་རྒྱུགས་བཤར་གློད་ཅིང་། རྒྱུག་གིན་དུ་ཁ་ནས་སི་གླུ་ལེན་གྱིན་
ཡང་བྱེད་ལ། སེམས་འཚབ་ནས་མེ་འབར་གྲབས་བྱེད་ཅིང་ལམ་དེ་ནམ་རྒྱུན་ལས་ཉིས་
འགྱུར་གྱིས་རིང་བ་ཡོད་སྣང་འཆར།
གཟིམ་ཆུང་ཐེ་ལི་ཨེར་ནང་དུས་ཆེན་གྱི་རྣམ་པས་ཁེངས། ཤོད་དུ་གྲུ་ཁ་ནས་ཡོང་
བའི་མིས་སྐད་ཅོར་འུར་ཅོར་རྣ་བ་འོན་སོང་སྙམ་པ་སྒྲོག་པར་བྱེད། ལུ་དབྱི་སེ་དང་ཧྥུ་ལོ་
རོད་ནི་ཡང་སྙིང་སུ་ལ་ཁ་ཡ་བྱེད་དགོས་མ་ཤེས་པར་གྱུར་ནས། འདི་དང་མཉམ་དུ་འཐུང་
གིན་སླར་ཡང་ཕ་གིར་འཐུང་རོགས་བྱེད། “ཆུ་ཟངས་ཟུང” ཟེར་བའི་མིང་འདོགས་དེ་
ཁོ་གཉིས་ལ་དེ་སྔའི་དུས་ཇི་འདྲ་ཞིག་ལས་ཀྱང་ད་ཆ་འཚམས་པ་ཡོད་པར་སྣང་། ཕྱོགས་
བཞི་མཚམས་བརྒྱད་ནས་དུས་གཅིག་ཏུ་ཁོ་གཉིས་འབོད་མཁན་ཡོད་ཅིང་། ཁོ་གཉིས་མི་
ཁོམ་མི་ལྕོགས་ཡིན་པས།མཚན་མོ་དེར་ཁོ་གཉིས་ཀྱིས་དཀའ་ལས་མྱང་རྒྱུར་ངེས་པ་འདྲ།
ཐོག་ས་གཉིས་པའི་འཁོར་རྒྱ་ཆུང་ཆུང་དེའི་མི་ཆུ་ཚོད་དགུ་པར་འཛོམས་པ་དང་།
ཚོང་དོན་ཁྲིམས་ཁང་གི་ཁྲིམས་དཔོན་སྐུ་ཞབས་ཝ་སེ་ནི་ལྕམ་སྐུ་ཞབས་ཁོ་ན་བསམས་
ནས་ཡོང་བ་ཞིག་ཡིན་ལ། ཡང་ནི་པོ་ལ་ཐུའུ་ལུགས་ལྟར་གྱི་བརྩེ་འདོད་མཁན་ཞིག་
རེད། ཁོ་གཉིས་ཀྱིས་ཁུག་ཀྱོག་ཅིག་ཏུ་ལྷུག་གླེང་བྱེད་པ་མ་ཟད། གཉིས་ཀའི་ངོ་ལ་འཛུམ་
མདངས་རྒྱས་ཤིང་། གྲོས་མཐུན་གང་ཞིག་གཏན་ཁེལ་གྲབས་ཡོད་པ་དང་འདྲ། གྲོང་སྤྱི་
ཟུར་པ་སྐུ་ཞབས་ཕོ་ལེན་གྱིས་རོ་སཱ་ཁོ་རང་གི་བརླ་སྟེང་དུ་ཞོན་དུ་བཅུག་ནས་ཁོ་གཉིས་
ངོ་དང་ངོ་གཏུགས་ཤིང་། མོའི་ལག་པ་ཐུང་ཐུང་དེ་ཟུང་གིས་རྒད་པོའི་འགྲམ་སྤུ་དཀར་པོར་
འཕུར་མཉེ་རང་བྱེད་མུས་རེད། གོས་ཆེན་སེར་པོའི་སྨད་གཡོགས་གཟེངས་པའི་འོག་ནས་
བརླ་ཤ་གཅེར་བུར་བསྟན་ཏེ། ཁོའི་མགོ་སྣམ་གྱི་དོར་མའི་སྟེང་དུ་འཕྲེད་ལ་བཞག་པ་རེད།
226

མགུལ་རྒྱན།
ཨུ་སུག་དམར་པོར་འབོབ་ཐག་སྔོན་པོ་བཏགས་པ་དེ་ནི་ཡུལ་སྐོར་འགྲེམས་འཚོང་མཁན་
གྱིས་བྱིན་པའི་ལག་རྟགས་རེད།
ཧྥེར་ནན་དྷེ་གཟུགས་རིང་གིས་སོ་ཧྥའི་སྟེང་དུ་ཉལ་ཏེ། རྐང་པ་གཉིས་ཁྲལ་དོན་
དཔོན་སྐུ་ཞབས་ཕམ་ཕེ་སིའི་གྲོད་ཁོག་གི་སྟེང་དུ་བཞག་པ་དང་། ལུས་སྟོད་ན་གཞོན་སྐུ་
ཞབས་ཧྥི་ལེབ་ཀྱི་ཁན་སྦྱར་གྱི་སྟེང་དུ་བསྙེས་ཤིང་།ལག་གཡས་པས་ཁོའི་མགུལ་ལ་འཁྱུད་
ལ། ལག་པ་གཡོན་པར་ཐ་མག་རྐང་གཅིག་བཟུང་།
ར་ཧྥེལ་གྱིས་འགན་བཅོལ་ངོ་ཚབ་སྐུ་ཞབས་དྷི་ཕ་ཨེ་དང་དབྱེ་འབྱེད་གྲོས་མོལ་བྱེད་
མོས
པ་དང་འདྲ་བར། “ལགས་སོ་སྙིང་ཉེ་ལགས། དོ་ནུབ་ངས་བྱེད་འདོད་ཡོད” ཅེས་
པའི་གཏམ་འདི་འདྲ་ཞིག་གིས་གྲོས་མོལ་མཇུག་བསྒྲིལ་བ་དང་། དེ་འཕྲལ་མོ་གཅིག་པུས་
ཝལ་སེ་ཞབས་བྲོའི་གར་འགྲོས་མྱུར་པོ་འཁྲབ་བཞིན་པར། ཚོམས་ཆེན་ལ་སྐོར་བ་གཅིག་
སྐོར་བཞིན་དུ། “དོ་ནུབ་ཁྱེད་རང་ཅི་གནང་འདོད་ན་ཡང་ཆོག” ཅེས་འབོད་ཀྱིན་བྱེད།
སྒོ་གློ་བུར་དུ་ཕྱེ་བ་དང་སྐུ་ཞབས་ཐོར་ཎ་ཝོ་སླེབས། དེ་འཕྲལ “ཐོར་ཎ་ཝོ་ཁྲི་ལོར་
བརྟན་པ་ཤོག” ཅེས་པའི་དགའ་འབོད་ཀྱི་སྒྲ་སྤྲོ་སེམས་འཁོལ་བ་གྲག་པ་དང་། སྐོར་བ་
སྐོར་བཞིན་པའི་ར་ཧྥེལ་གྱིས་ཏག་ཏག་ཁོའི་བྲང་ཁར་རྡུང་ཁ་ཐེབས། ཁོས་མོ་བཟུང་སྟེ་
ཤེད་ཀྱིས་པང་དུ་བཏབ་ནས། ཀ་ཀོར་མེད་པར་བྱ་སྒྲོ་བཞིན་དུ་མཐོན་པོར་བཏེགས་ཏེ།
ཚོམས་ཆེན་བརྒྱུད་ནས་ནང་སྦུག་གི་སྒོ་ཁ་དེར་བསྐྱོད་པ་དང་། ཐལ་མོའི་རྡེབ་སྒྲའི་ཁྲོད་
དུ་མཛེས་མ་དེ་འཁྱེར་ནས། གཟིམ་ཆུང་ལ་འགྲོ་སའི་སྐས་འཛེགས་ཀྱི་སྟེང་ནས་མི་སྣང་
བར་གྱུར།
རོ་སཱས་གྲོང་སྤྱི་ཟུར་པར་འདོད་པ་བསླངས་ནས། ཁོ་ལ་འོ་བར་མེད་དུ་སྐྱེལ་བ་དང་།
ལག་གཉིས་དུས་གཅིག་ཏུ་ཁོའི་འགྲམ་པ་གཞོགས་གཉིས་ཀྱི་སྤུའི་ནང་དུ་བརྐྱངས་ཏེ།
ཁོའི་མགོ་བོ་གཡོ་མེད་དུ་འདྲོང་བར་བྱས། མོས་གོ་སྐབས་དང་བསྟུན་ནས་མིག་དཔེ་
227

འཛམ་གླིང་རྩོམ་རིག་གྲགས་ཅན་བོད་འགྱུར་དཔེ་ཚོགས།
དེ་སྤྱད་ནས། “ཁོང་ནང་བཞིན་བྱས་ནས་འགྲོ”" ཞེས་བཤད། རྒད་པོས་དེ་སྐད་ཐོས་པ་
དང་ཡར་ལ་ལངས་ཏེ། ཁན་སྦྱར་ལེགས་སྒྲིག་བྱས་ནས་བུ་མོའི་ཕྱི་བཞིན་ཕྱིར་ཐོན་པ་
དང་། འགྲོ་གིན་འགྲོ་གིན་ལ་ལག་པ་དངུལ་བླུགས་པའི་གོས་ཁུག་དེའི་ནང་བརྐྱངས་ནས་
བསྔོགས་ཙམ་བྱས།
ཧྥེར་ནན་དྷེ་དང་ལྕམ་སྐུ་ཞབས་གཉིས་ལྷག་ནས་ཕོ་སྐྱེས་བཞི་ལ་ཞལ་ཡ་ཞུས། ཧྥི་
་ཐེ་ལི་ཨེར་ལེབ་ཀྱིས། “ངས་ལྷན་རྒྱས་ལ་ཨ་རག་ཤམ་ཕེན་འདེགས་བགྱི་ཡིན། ལྕམ་སྐུ་
ལགས། བྷོ་ཏོ་ར་གསུམ་འཁྱེར་ཤོག་གསུང་རོགས་གནང་” ཞེས་སྐད་ཅོར་བརྒྱབ། ཧྥེར་ནན་
དྷེས་ཁོའི་མགུལ་ལ་འཁྱུད་དེ་ཁོའི་རྣ་རྩར་ཉེ་བར་བཅར་ཏེ། “ཁྱེད་རང་གིས་རོལ་ཆ་དཀྲོལ་
ནས། ང་ཚོས་ཞབས་བྲོ་འཁྲབ་ན་ཇི་འདྲ་འདུག” ཅེས་རེ་ཞུ་བྱས། ཁོས་ཡར་ལངས་ཏེ་ཁུག་
ཀྱོག་གཅིག་ཏུ་གཉིད་མཐུག་པོ་ཁུག་པའི་སི་བྷིན་རོལ་ཆ" ལོ་བརྒྱ་ལོན་པ་ཞིག་གི་དྲུང་དུ་
བསྡད་པ་དང་། དེ་ནས་ཝལ་སེ་ཞབས་བྲོའི་རོལ་དབྱངས་ཀྱི་སྐད་འཛེར་འཛེར་པོ་དང་ངུ་
ཤུམ་འཛར་འཛར་ཞིག་རོལ་ཆ་དེའི་ཙིར་སྒྲ་སྒྲོག་པའི་གྲོད་ཁོག་གི་ནང་ནས་གྲག་ཡོང་།
བུ་མོ་གཟུགས་རིང་མས་ཁྲལ་དོན་དཔོན་ལ་འཐམས་འཁྱུད་བྱས་པ་དང་། ལྕམ་སྐུ་ཞབས་
ཀྱིས་སྐུ་ཞབས་ཝ་སེ་དེ་རང་ལ་འཐམས་འཁྱུད་བྱེད་དུ་བཅུག་ཅིང་། བྲོ་རོགས་ཆ་འགྲིག་
གཉིས་ཀྱིས་སྐོར་རྒྱག་བྱེད་ཀྱིན་འོ་སྦྱོར་གྱིན་བྱེད། སྐུ་ཞབས་ཝ་སེས་མཐོ་རིམ་སྤྱི་ཚོགས་སུ་
ཞབས་བྲོ་འཁྲབ་མྱོང་བས། ཁོའི་ཞབས་བྲོའི་འཁྲབ་རྩལ་ངོམ་ཅི་ཐུབ་བྱས། ལྕམ་སྐུ་ཞབས་
ཀྱིས་དབྱིངས་ལ་ཞུགས་པའི་མིག་མདངས་ཀྱིས་ཁོ་ལ་ལྟ་བར་བྱེད་ཅིང་། མིག་མདངས་དེ་
ལས “མོས་མཐུན་ཡོད” ཅེས་སྨྲ་བ་དང་འདྲ་བ་དེ་ནི་གཏམ་ཚིག་ཇི་འདྲ་ཞིག་གིས་ཁག་
ཐེག་བྱས་པ་ལས་ཀྱང་དོ་ནན་དང་མངར་སིལ་ལྡན་པའི་མོས་མཐུན་ཞིག་གོ།
[1] སི་བྷིན་རོལ་ཆ་ནི། དུས་རབས་བཅུ་བདུན་པ་དང་བཅོ་བརྒྱད་པར་དར་ཁྱབ་ཆེ་བའི་རོལ་ཆ་ཧཱར་
ཕོ་སི་ཁོར་དྷེ་ཞེས་པ་གྲུ་བཞི་ནར་མོ་ཅན་ཞིག་གོ།
228

མགུལ་རྒྱན།
ཧྥུ་རོད་དྷེ་རེག་གིས་ཨ་རག་ཤམ་ཕེན་འཁྱེར་ཡོང་། ཨ་རག་བྷོ་ཏོ་ར་དང་པོའི་ཁ་རྩངས་
དེ་འབོངས་སྒྲ་དང་བཅས་འཕུར་ཏེ་ཕྱིན་པ་དང་། སྐུ་ཞབས་ཧྥི་ལེབ་ཀྱིས་བཞི་འགྲིག་ཞབས་
བྲོའི་བྲོ་སྐུལ་དབྱངས་ཚན་ཞིག་བཀྲོལ།
བྲོ་རོགས་ཆ་འགྲིག་གཉིས་ཀྱིས་མཐོ་རིམ་སྤྱི་ཚོགས་ཀྱི་བཟོ་ལྟ་ལྟར་ཡ་རབས་གུས་
སྲོལ་དང་བབ་བརླིང་གི་ཉམས་ཀྱིས་གར་འགྲོས་བྱེད་ཅིང་། མ་ཡིན་ཡིན་མདོག་ངང་སྐྱེས་
པས་གུས་འདུད་ཞུ་བ་དང་བུད་མེད་ཀྱིས་པུས་མོ་གུག་ནས་གུས་ལན་བྱས།
ཞབས་བྲོ་འཁྲབ་ཟིན་རྗེས་ཨ་རག་འཐུང་མགོ་ཚུགས་པ་དང་། སྐུ་ཞབས་ཐོར་ཎ་
ཝོ་ལོག་ཡོང་ཞིང་། ཁོ་འདོད་བློ་ཚིམས་ཐག་ཆོད་ནས། ལུས་ཡོངས་བག་ཕེབས་དང་ངོ་
མདངས་བཀྲ་བར་གྱུར། ཁོས་སྐད་ཆེན་པོས “ར་ཧྥེལ་ལ་ཅི་བྱས་མིན་ངས་དངོས་གནས་
ཤེས་མ་སོང་། དོ་ནུབ་ཁོང་ལ་ཞུ་དགོས་ཡག་ཅི་ཡང་མི་འདུག” ཅེས་བཤད། རྗེས་སུ་ཁོ་
ལ་ཨ་རག་ཆང་ཕོར་གང་སྤྲོད་མཁན་བྱུང་བ་དེ་ཁོས་གཙང་དག་འཐུངས་པར་མ་ཟད། ད་
དུང “ཁྱད་མཚར་ལ། དངོས་གནས་རྒྱས་སྤྲོས་ཆེ་བ་ལ” ཞེས་སྐད་ཆུང་ངུས་བཤད།
སྐུ་ཞབས་ཧྥི་ལེབ་ཀྱིས་དེ་རྗེས་སླར་ཡང་ཕོལ་ཁ་ཞབས་བྲོའི་རོལ་དབྱངས་ཤིག་
དཀྲོལ་བ་དང་། སྐུ་ཞབས་ཐོར་ཎ་ཝོ་དང་ཡ་ཧུ་དའི་མཛེས་མ་གཉིས་ཀྱིས་ཞབས་བྲོ་ཧུར་
ཐག་འཁྲབ་ཅིང་། ཁོས་མོ་པང་དུ་འཕྱང་འཕྲུལ་ལ་བཏབ་སྟེ་མོའི་རྐང་པ་ས་ལ་མ་རེག་པ་
བྱས། སྐུ་ཞབས་ཕམ་ཕེར་སི་དང་སྐུ་ཞབས་ཝ་སེས་ཡང་འབད་བསྐྱར་འབད་ངང་ཞབས་
བྲོ་སླར་ཡང་འཁྲབ། བྲོ་རོགས་ཆ་འགྲིག་ཅིག་གིས་རྩིག་ཐབ་ཀྱི་ཟུར་དུ་འཁྲབ་མཚམས་
བཞག་སྟེ། ཨ་རག་ཤམ་ཕེན་ལྦུ་བ་འཕྱུར་བཞིན་པ་ཆང་ཕོར་གང་རེ་ཞབས་དག་ཡང་ཡང་
རྒྱག་པར་བྱེད། རོ་སཱས་ལག་ཏུ་ཡང་ལཱ་འཛུགས་སྟེགས་ཤིག་འཁྱེར་ཏེ། གློ་བུར་དུ་སྒོ་ག་
ལེར་ལ་ཕྱེ་བ་དེས་མ་གཏོགས་ཞབས་བྲོ་དེ་ཧ་ལམ་རྫོགས་བཟོ་མེད་པར་སྣང་། མོས་སྐྲ་ལོ་
ཟིང་ཞིང་འདྲུད་ལྷམ་གྱོན་པ་དང་ནང་གོས་ལས་མ་གྱོན་པར། ཡིད་སེམས་གཡོ་བ་དང་ངོ་
229

འཛམ་གླིང་རྩོམ་རིག་གྲགས་ཅན་བོད་འགྱུར་དཔེ་ཚོགས།
མདོག་དམར་པོར་གྱུར་ཅིང་། “ང་ཞབས་བྲོ་འཁྲབ་དགོས་ཡོད” ཅེས་སྐད་ཆེན་པོ་བརྒྱབ།
ར་ཧྥེལ་གྱིས།“ཁྱོད་ཀྱི་རྒད་པོ”ཞེས་དྲིས་པར། རོ་སཱས་གད་མོ་ཧ་ཧ་དགོད་བཞིན་དུ།“ཁོང་
ཨེ། ཁོང་མནལ་ཁུག་སོང་། ཁོང་ལས་ཀ་དེ་ཚར་བ་དང་ལམ་སེང་མནལ་ཁུག་སོང” ཟེར།
མོས་སོ་ཧྥའི་སྟེང་ན་དལ་སྡོད་བྱས་པའི་སྐུ་ཞབས་དྷི་ཕ་ཨེ་འཐེན་ནས་ཕོལ་ཁ་ཞབས་བྲོ་
སླར་ཡང་འཁྲབ་མགོ་ཚུགས།
འོན་ཏེ་ཨ་རག་བྷོ་ཏོ་ར་དེ་རྣམས་འཐུངས་ཟིན་པ་དང་། སྐུ་ཞབས་ཐོར་ཎ་ཝོས། “ངས་
ལྷན་རྒྱས་ལ་བྷོ་ཏོ་ར་གང་འདེགས་བགྱི་ཡིན” ཞེས་བཤད་པ་དང་། སྐུ་ཞབས་ཝ་སེས་ཀྱང་
དེ་འཕྲལ “ངས་ཀྱང་ལྷན་རྒྱས་ལ་བྷོ་ཏོ་ར་གང་འདེགས་བགྱི་ཡིན” ཞེས་བཤད་ཅིང་། སྐུ་
ཞབས་དྷི་ཕ་ཨེས། “ངས་ཀྱང་དེ་ག་རང་འདེགས་བགྱི་ཡིན” ཞེས་བཤད་པར་ཚང་མས་
ཐལ་མོ་བརྡབས།
བྱ་བ་དེ་འདྲ་བྱས་ཏེ་རང་བཞིན་གྱིས་སྒྲིག་འཛུགས་བྱེད་བཞིན་ཡོད་པ་དང་། བྲོ་
ཚོགས་ངོ་མ་ཞིག་དང་ཇེ་འདྲ་ཇེ་འདྲར་གྱུར་ཅིང་། ཐ་ན་ལུ་དབྱི་སེ་དང་ཧྥུ་ལོ་རོད་ཀྱིས་
ཀྱང་རྟབ་རྟོབ་པོར་ཐོག་ཁར་འཛེགས་ཡོང་སྟེ། ཝལ་སེ་ཞབས་བྲོ་སྐོར་བ་རེ་གཞུག་གཞུག་
གཞུག་ལ་འཁྲབ་པར་བྱེད་པས། ཤོད་ཀྱི་མགྲོན་པོ་ཚོ་འུ་ཐུག་པར་གྱུར་ཅིང་། བྲོ་སྐོར་བ་
གཅིག་འཁྲབ་རྗེས། འདོད་པ་མ་ཚིམས་རུང་གོམ་སྟབས་མྱུར་པོས་ཁའོ་ཧྥེ་ཁང་ལ་ཕྱིར་
རྒྱུགས་ནས་འགྲོ་བ་རེད།
ནམ་ཕྱེད་ཀྱི་ཆུ་ཚོད་བཅུ་གཉིས་པར། ཚང་མས་ད་དུང་ཞབས་བྲོ་འཁྲབ་བཞིན་ཡོད་
པ་དང་། སྐབས་རེ་བུ་མོ་གཅིག་རིག་རྒྱུ་མེད་པར་གྱུར་ཏེ། ཚང་མས་བུ་མོ་བཙལ་ཏེ་བཞི་
འགྲིག་ཞབས་བྲོ་འཁྲབ་རྩིས་བྱེད་དུས། གློ་བུར་དུ་སྐྱེས་པ་གཅིག་ཀྱང་ཉུང་དུ་ཕྱིན་པ་ཤེས།
སྐུ་ཞབས་ཕམ་ཕེ་སི་དང་ཧྥེར་ནན་དྷེ་ལོག་ཡོང་དུས། སྐུ་ཞབས་ཧྥི་ལེབ་ཀྱིས་ཁོ་
གཉིས་བཟུང་སྟེ། “ཁྱོད་གཉིས་གང་ནས་ཡོང་བ་ཡིན་ནམ” ཞེས་ཀུ་རེ་བྱས་ནས་དྲིས་
230

མགུལ་རྒྱན།
པར། ཁྲལ་དོན་དཔོན་གྱིས། “སྐུ་ཞབས་ཕོ་ལེན་གཟིམ་སར་ལྟ་བར་ཕྱིན་པ་ཡིན” ཞེས་
ལན་བཏབ། སྐད་ཆ་ཚིག་དེས་གོ་ཧ་ཅང་ཆོད་པོ་བྱུང་སྟེ། སྐྱེས་པ་ཚོས་རེས་མོས་ངང་བུ་
མོ་འདི་དང་ཡང་ན་ཕ་གི་འཁྲིད་ནས་ཐོག་ཁར་སྐུ་ཞབས་ཕོ་ལེན་གཟིམ་སར་ལྟ་བར་འགྲོ་
ཞིང་། མཚན་མོ་དེར་བུ་མོ་ཚོ་གཤིས་ཀ་བཟང་བ་ལ་བསམ་ཡུལ་ལས་འདས་ཤིང་། ལྕམ་
སྐུ་ཞབས་ཀྱིས་ཅི་ཡང་མ་རིག་པ་ལྟར་བྱེད། མོས་ཁུག་ཀྱོག་དེར་སྐུ་ཞབས་ཝ་སེ་དང་ཡུན་
ཧ་ཅང་རིང་པོ་བཤད་ནས་སྡོད་པ་ནི་གཏན་ཁེལ་ཟིན་པའི་དོན་ཞིག་གི་མཐའ་མཇུག་གི་
ཞིབ་ཆ་ཐག་གཅོད་བྱེད་པ་དང་འདྲ།
མཐའ་མར་ཆུ་ཚོད་དང་པོ་ཟིན་དུས། གཉེན་སྒྲིག་ཟིན་པའི་སྐྱེས་པ་གཉིས་ཏེ། སྐུ་
ཞབས་ཐོར་ཎ་ཝོ་དང་སྐུ་ཞབས་ཕམ་ཕེ་སི་གཉིས་ཀྱིས་ཁོ་གཉིས་ལོག་རན་སོང་བས་རྩིས་
རྒྱག་པ་ཡིན་ཟེར། དེའི་འབྲས་བུར་ཁོང་གཉིས་ཀྱིས་ཨ་རག་ཤམ་ཕེན་གྱི་རིན་ལས་རྩིས་
རྒྱག་མི་དགོས་པ་བྱུང་བ་མ་ཟད། ནམ་རྒྱུན་བྷོ་ཏོ་ར་རེ་ལ་ཧྥ་སྒོར་བཅུ་ཡིན་རུང་།དེ་ནུབ་ཧྥ་
སྒོར་དྲུག་རེ་ལས་མ་བླངས་ཤིང་། གཏོང་ཕོད་ཆེན་པོ་དེ་འདྲར་ཁོ་ཚོ་ཧང་སངས་པ་མཐོང་
དུས། ལྕམ་སྐུ་ཞབས་ཀྱིས་སྤྲོ་བའི་འཛུམ་མདངས་ཕྱུང་བཞིན་དུ། “སྐྱིད་པོ་འདི་འདྲ་ལན་
རེ་ཡོང་བ་ཡང་ཧ་ཅང་དཀོན་པོ་རེད” ཅེས་ཁོ་ཚོར་ལན་བཏབ་པ་རེད།
231

འཛམ་གླིང་རྩོམ་རིག་གྲགས་ཅན་བོད་འགྱུར་དཔེ་ཚོགས།
སྲས་མོ་ཧྥེ་ཧྥེ། "
བོ་རོ་ཤེའི་དམག་གི་བཀོད་འདོམས་པ་ཧྲའོ་ཤའོ་དམག་དཔོན་བྷོ་རྗེ་ཧྥོན·ཧྥལ་སི་བྷེར་
ཀེས་ཁོ་རང་གི་སྦྲག་རྫས་ལ་བལྟས་ཚར་ནས། སྐུད་ཚོན་ཚེམ་དྲུབ་མའི་ཁྲི་འབོལ་ལག་
འཇུ་ཅན་ཞིག་གི་སྟེང་དུ་དགྱེ་སྡོད་བྱས་པ་དང་། ཤོལ་ཙེ་ཡུ་རིང་གྱོན་པའི་རྐང་པ་གཉིས་
རྡོ་ཀ་མ་རུ་པའི་རྩིག་ཐབ་ཀྱི་སྟེགས་གཟུགས་འདྲ་ཆགས་པོའི་སྟེང་དུ་བཞག་ནས་ཡོད། ཟླ་
བ་གསུམ་གྱི་གོང་ལ་ཁོས་ཨེར་ཝེལ་རྫོང་མཁར་བཙན་བཟུང་བྱས་པ་ནས་བཟུང་སྟེ། ཁོའི་
རྟིང་ལྕགས་ཀྱིས་རྩིག་ཐབ་སྟེགས་གཟུགས་དེར་ཤུར་ཉག་གཏིང་རིང་གཉིས་དྲུས་ཡོད་པ་
མ་ཟད།ཉིན་ཐོག་ཉིན་བརྩེགས་ངང་གཏིང་ཇེ་རིང་དུ་འགྲོ་བཞིན་ཡོད་པ་རེད།
སྒྲོག་ཙེ་སྒོར་མོ་རྐང་གཅིག་མའི་སྟེང་དུ་ཁའོ་ཧྥེ་ཕོར་བ་གང་ལས་ཚ་རླངས་འཕྱུར།
ཤིང་བཟང་གི་ཕྲ་བཏབ་པའི་སྒྲོག་ཙེའི་ངོས་སུ་ཨ་རག་ལི་ཁོར་གྱི་དྲེག་པ་དང་། ཐ་མག་ཟེ་
གྷར་གྱིས་བསྲེགས་པའི་ཤུལ་དང་། ད་དུང་ལྟེབས་གྲི་ཆུང་ཆུང་གིས་བྲིས་པའི་ཤུལ་ཡོད།
བཙན་བཟུང་དམག་གི་ཧྲའོ་ཤའོ་དམག་དཔོན་དེས་ཞ་སྨྱུག་གི་ཁ་མ་གཞོག་དུས་རྟག་པར་
གཞོག་མཚམས་བཞག་སྟེ། ཁོའི་སྣང་མེད་ལིང་སྐྱུར་གྱི་རྟོག་འདང་དང་ལྷན་དུ། ལྟེབས་གྲི་
[1] རྩོམ་འདི་དང་ཐོག་སྤྱི་ལོ1882ལོའི་ཟླ3པའི་ཚེས23ཉིན་གྱི《ཅེལ་བྷོ་རོད་སི་ཚགས་པར》
ཞེས་པའི་ཐོག་སྤེལ་བ་དང་། རྩོམ་པ་པོའི་མཚན་ལ “མོ་ཧྥ་རན་སི” ཞེས་བཀོད་ཡོད་ཅིང་། ལོ་དེར་
སྒྲུང་གཏམ་ཐུང་འབྲིང་ཕྱོགས་བསྒྲིགས《 སྲས་མོ་ཧྥེ་ཧྥེ》ཞེས་པའི་ནང་བསྡུས་པ་རེད།
232

མགུལ་རྒྱན།
ཆུང་ཆུང་གིས་ཁྱིམ་ཆས་སྤུས་དག་དེའི་སྟེང་དུ་གྲངས་ཀའམ་གཟུགས་རིས་ཁ་ཤས་འབྲི་
བ་རེད།
དམག་ཁོངས་ཡིག་ཟམ་ཧྲང་ཧྲེ་དམག་མིས་ཁོ་ལ་བསྐྱལ་བའི་འཕྲིན་ཡིག་ལ་བལྟས་
ཟིན་པ་དང་། འཇར་ཡིག་ཚགས་པར་ལ་རགས་ཙམ་བལྟས་རྗེས། ཁོས་ཡར་ལ་ལངས་ནས་
རྩིག་ཐབ་ཀྱི་ནང་ལ་བུད་ཤིང་རློན་པ་ཁ་ཤས་འཕངས(དྲོད་ཁུག་ཕྱིར་དམག་མི་དེ་ཚོས་མེ་
ཏོག་ལྡུམ་རའི་ནང་གི་ཤིང་སྡོང་མུ་དང་མུ་བྱས་ཏེ་གཅོད་པ་རེད།)རྗེས། སྒེའུ་ཁུང་གི་མདུན་
དུ་ཕྱིན།
སྒེའུ་ཁུང་གི་ཕྱིར་དྲག་ཆར་འབབ་པ་དེ་ནི་ལག་པ་གང་ཞིག་གིས་སྨྱོ་བ་ལྟར་ཆུ་
བཤོ་བ་ལྟ་བུའི་ནོར་མན་དྷེའི་ཆར་ཆེན་དང་། འཁྲབ་ཡོལ་བཞིན་དུ་ཚགས་དམ་པོ་དང་།
གྱང་གསེག་རིས་ཅན་ལྟ་བུའི་ཆར་ཆེན་དང་། འདོད་པ་གང་ཚིམ་དང་འདམ་ཞོ་ཐོར་
ཞིང་ཐམས་ཅད་སྣུབ་པར་བྱེད་པའི་ཆར་ཆེན་བཅས་ཡིན་པ་དེ་ནི “ཧྥ་རན་སིའི་ཆབ་
ཏོག” ཅེས་སུ་གྲགས་པའི་རུ་ཨེན་ས་ཁུལ་གྱི་ཆར་ཆེན་དཔེ་མཚོན་ཞིག་རེད།
ཧྲའོ་ཤའོ་དམག་དཔོན་གྱིས་ཆར་ཆུས་འཚོས་པའི་སྤང་དང་ཐག་རིང་གི་ཨན་ཏེལ་
གཙང་ཆུ་རྒྱས་པར་ཡུན་རིང་བར་དུ་བལྟས། ཁོས་ལག་པས་ཤེལ་ཁྲ་བརྡུངས་ནས་རོད་
དབྱིན་གཙང་པོའི་སྐོར་བྲོའི་རོལ་མོ་ཞིག་དཀྲོལ། གློ་བུར་དུ་སྒོ་རྡུང་བའི་སྒྲ་ཞིག་གྲག་པས་
ཁོས་ཁ་ཕྱིར་སློག་པ་རེད། དེ་ནི་ཁོའི་ལག་རོགས་ནན་རྗེ་ཧྥོན·ཁེར་ཝེ་ཎ་སི་ཏན་ཡིན་པ་
དེའི་དམག་མིའི་གོ་རྟགས་ནི་ཧྲང་ཝེ་དམག་དཔོན་དང་ཧ་ལམ་མཚུངས་པ་ཞིག་རེད།
ཧྲའོ་ཤའོ་དམག་དཔོན་ནི་གྱད་མི་ཞིག་ཡིན་པ་དེའི་བྲང་ཞེང་ཆེ་ལ། རླུང་གཡབ་
དབྱིབས་ཀྱི་ཨ་ར་རིང་པོ་ཅོག་རས་བཞིན་དུ་བྲང་མདུན་ལ་བཏིང་བ་དང་། ཁོའི་སྟོབས་
ཉམས་རྒྱས་པའི་གཟུགས་བྱད་དེ་མཐོང་དུས་མི་རྣམས་ཀྱི་ཡིད་ལ་དམག་ཆས་གྱོན་པའི་རྨ་
བྱ་ཞིག་ཀུན་ཏུ་རྟོག་པར་བྱེད་ཀྱང་། རྨ་བྱའི་སྒྲོ་གུར་དེ་མ་ལེའི་སྟེང་དུ་ཕུབ་པ་ཙམ་ཞིག་གོ །
233

འཛམ་གླིང་རྩོམ་རིག་གྲགས་ཅན་བོད་འགྱུར་དཔེ་ཚོགས།
ཁོའི་མིག་སྔོན་པོ་དེ་གཉིས་གྲང་ཤུར་ཤུར་དང་འཇམ་པོ་ཡོད་པ་དང་། ངོ་ལ་རྨ་རྗེས་ཤིག་
ཡོད་པ་དེ་ནི་ཨའོ་སི་ཁྲུ་རི་ཡའི་དམག་འཁྲུག་གི་ནང་དུ་དཔའ་དམ་གྱིས་རྨས་པ་ཞིག་རེད།
ཟེར་སྒྲོས་ལ་ཁོ་ནི་མི་གཞུང་དྲང་ཞིག་དང་། དམག་དཔོན་གཞུང་དྲང་ཞིག་ཀྱང་ཡིན་པར་
གྲགས་སོ།།
ཧྲང་ཝེ་དམག་དཔོན་དེ་ནི་མི་གཟུགས་ཐུང་ཞིག་ཡིན་པ་དེའི་ངོ་མདོག་དམར་ལ་
གྲོད་ཁོག་ལྷུག་ལྷུག་ཡིན་པ་དང་། ལུས་པོ་དམག་ཆས་ཀྱི་ནང་དུ་དམ་པོར་བཏུམས་ཤིང་
བསྒྲིལ་བ་དང་། མེ་ལྟར་དམར་བའི་ཁ་སྤུ་གཙང་མར་བྲེག་རྗེས། ཟུར་ཚད་ངེས་ཅན་ཞིག་
གི་ཟེར་ཐིག་འཕྲོས་པའི་འོག་ཏུ། ངོ་ལ་ལིན་ཞག་བང་རིམ་གཅིག་བྱུག་པ་ལྟར་དུ་སྣང་།
བག་མེད་སྒྲིག་འཆལ་གྱི་མཚན་མོ་ཞིག་ལ། ཇི་ལྟར་ཟགས་མིན་མི་ཤེས་པར། ཁོའི་སོ་
གཉིས་ཟགས་ནས་ད་ལྟ་སྐད་ཆ་བཤད་དུས་ཚིག་སྒྲ་མི་གསལ་བས་མིས་གསལ་པོ་ཐོས་
བགྱི་མེད་པ་རེད། ཁོ་ནི་སྐྲ་ཕུད་ཕུལ་བའི་བཙུན་པ་ཞིག་དང་འདྲ་བར་སྤྱི་གཙུག་དམར་
ཐེར་ཡིན་པ་དེའི་མཐའ་འཁོར་དུ་སྐྲ་སུ་ལུ་ཐུང་ཐུང་མཐུག་པོ་སྐྱེས་པ་དེ་ནི་རག་རྩི་བྱུག་པ་
དང་འདྲ་བར་འོད་ཆེམ་ཆེམ་འཚེར་བར་བྱེད།
བཀོད་འདོམས་དཔོན་གྱིས་ཁོ་དང་བརྐྱང་ལག་བཏང་བ་དང་། ཁའོ་ཧྥེ་ཕོར་བ་
དེ(ཞོགས་པ་ནས་བརྩིས་ན་དེ་ནི་ཕོར་བ་དྲུག་པ་རེད།)འཐུང་ཐེངས་གཅིག་ལ་འཐུངས་
རྗེས། ཁོའི་འོག་རིམ་གྱིས་ལས་རེས་ཁྲོད་བྱུང་བའི་གནས་ཚུལ་སྙན་སེང་ཞུས་པར་ཉན། དེ་
རྗེས་ཁོ་གཉིས་ཀྱིས་སྒེའུ་ཁུང་གི་གམ་དུ་ཕྱིན་ཏེ། འདི་གའི་འཚོ་བར་ཆོ་བྲོ་ཁྱོན་ནས་མི་
འདུག་ཅེས་འཁང་ར་བྱས། ཧྲང་ཤའོ་དམག་དཔོན་དེ་ནི་བློ་རྩ་བརྟན་པོ་ཞིག་ཡིན་པ་དེ་ལ་
རྒྱལ་ནང་དུ་བཟའ་ཟླ་བུ་ཕྲུག་ཡོད་པར་བརྟེན། གང་དུ་སླེབས་རུང་སྡོད་ཚུགས་བགྱི་ཡོད་
ན་ཡང་། ཧྲང་ཝེ་དམག་དཔོན་ནན་རྗེ་དེ་ནི་འདོད་སྲེད་ལ་དགའ་མཁན་འཁྲུལ་མེད་ཅིག་
དང་། བཙོག་པའི་གནས་ཀྱི་རྟག་བཅར་མགྲོན་པོ་ཞིག་ཡིན་པ་དེ་ཆགས་སྲེད་ཀྱི་སྤྱོད་པ་
234

མགུལ་རྒྱན།
སྐྱོང་རྒྱུར་དགའ་པོ་ཡོད་པ་རེད། རྒྱང་རིང་ལུང་ཁུག་གི་ལས་གནས་འདིའི་སྟེང་དུ་གྲོགས
མེད་ཁེར་སྲུང་བྱས་ནས། འདོད་ཆུང་གཙང་སྡོད་ཀྱི་འཚོ་བ་ཟླ་བ་གསུམ་སྐྱེལ་དགོས་བྱུང་
བ་དེར་ཁོ་སྔ་ས་ནས་ཚིག་པ་ཟ་ཐག་ཆོད། དེ་དུས་སྒོ་ཐུག་ཐུག་རྡུང་མཁན་ཞིག་བྱུང་བར།
བཀོད་འདོམས་དཔོན་གྱིས་ཡར་ཤོག་ཅེས་སྐད་བརྒྱབ་པ་ན། འཕྲུལ་ཆས་དང་འདྲ་བའི་
དམག་མིའི་ཁྲོད་ཀྱི་གཅིག་གིས་སྒོ་ཕྱེ་ནས་འཛུལ་ཡོང་བ་དེས་ཅི་ཡང་སྨྲ་མི་དགོས་པར།
ཁོ་ཡོང་བ་དེ་རང་གིས་དགུང་ཟས་གྲ་སྒྲིག་བྱས་ཟིན་པ་གསལ་བཤད་བྱས་པ་རེད།
ཁོ་གཉིས་ལ་གསོལ་ཐབ་ཀྱི་ནང་དུ་གོ་རྟགས་ཅུང་དམའ་བའི་དམག་དཔོན་གསུམ་
ཐུག་པ་སྟེ། ཀྲུང་ཝེ་དམག་དཔོན་ཨོ་ཐོ ཧྥོན∶གྷ་རོ་སི་ལིན་དང་། ཧྲའོ་ཝེ་དམག་དཔོན་ཧོ་
རྗེ་ཧྥུ་རོད་ཚེ•སུའུ་དབྱིན་བྷར་ཀེ་དང་ཝེ་ལེམ-ཧྥོན·ཨེ་རོད་ཁེ་གཉིས་ཐུག་པ་རེད། ཕྱི་མ་དེ་
ནི་གཟུགས་ཐུང་སྐྲ་སེར་ཅན་ཞིག་ཡིན་པ་དེས་དམག་མིར་ཁེངས་དྲེགས་དང་རྩུབ་པོ་བྱེད་
པ་དང་། དམག་ཕམ་མཁན་ལ་ཡ་ང་སྙིང་རྗེ་དང་བྲལ་ཞིང་། གཤིས་རྒྱུད་རྩུབ་པ་ལ་ནི་རྫས་
མདེལ་གྱིས་བཀང་བའི་གོ་མཚོན་ཞིག་དང་འདྲ།
ཁོ་ཧྥ་རན་སིར་སླེབས་རྗེས། ལས་གྲོགས་ཚོས་ཁོའི་མིང་ངོ་མ་ནས་མི་འབོད་པར། ཁོ་
ལ “སྲས་མོ་ཧྥེ་ཧྥེ” ཞེས་འབོད་པ་རེད། ཁོ་ལ་མིང་འདོགས་དེ་འདྲ་ཐོབ་དོན་ནི། གཅིག་ན་ཁོའི་
གཟུགས་བྱད་ནི་བུད་མེད་ཀྱི་བྲང་འབྱར་ཤ་གོན་གྱོན་པ་ལྟར་མཛེས་པ་དང་། གཉིས་ན་ཁོ་ལ་ཁ་
སྤུ་ཐོག་མར་སྐྱེ་སྒང་ཡིན་པས། ཧ་ལམ་རིག་རྒྱུ་མེད་པར་ཤ་རྩི་དཀར་བ་དང་། གསུམ་ན་ཁོས་མི་
དང་བྱ་དངོས་ཅི་ལ་ཡང་མཐོང་ཆུང་མཚོན་པའི་ཧྥ་རན་སིའི་སྐད་ཀྱི “ཕའེ། ཕའེ” ཟེར་བའི་
ཚིག་དེ་འབོད་པར་བྱེད་པ་དེ་སྒྲ་ཅུང་ཟད་འགྱུར་ནས “ཧྥེ། ཧྥེ” ཟེར་བའི་སྒྲ་ལ་གྱུར་པས་སོ། །
ཨེར་ཝེལ་རྫོང་མཁར་གྱི་གསོལ་ཐབ་ནི་ཁང་པ་ནར་མོ་ཉམས་དགའ་བ་ཞིག་ཡིན་པ་
དེའི་ལོ་རྒྱུས་ཡུན་རིང་ལྡན་པའི་ཆུ་ཤེལ་གྱི་མེ་ལོང་ཧྲིལ་པོར་མེ་མདའི་མདེལ་ཤུལ་གྱིས་
ཁེངས་ཤིང་། ཧྥུ་ལན་དྷེ་ལེར་གྱི་འགེལ་རུམ་མཐོན་པོ་དཔའ་དམ་གྱིས་གཏུབས་སར་ཤམ་
235

འཛམ་གླིང་རྩོམ་རིག་གྲགས་ཅན་བོད་འགྱུར་དཔེ་ཚོགས།
བུ་བཞིན་དུ་ཐུར་ལ་དཔྱང་བ་དེ་ཀུན་ནི་སྲས་མོ་ཧྥེ་ཧྥེ་དལ་དྲགས་ནས་ཉོབ་སྐབས་སུ་སྐྱོ་
བསངས་བྱས་འབྲས་རེད།
གསོལ་ཐབ་ཀྱི་རྩིག་ངོས་སུ་ཁང་བདག་ཁྱིམ་རྒྱུད་ཀྱི་འདྲ་པར་གསུམ་བཀལ་ཡོད་པ་
སྟེ། གོ་ཁྲབ་གྱོན་པའི་དཔའ་རྒོད་གཅིག་དང་། ཆོས་རྗེ་གཅིག་དང་། ཁྲིམས་ཁང་གི་ཁྲིམས་
སྤྱི་གཅིག་བཅས་ཏེ། དེ་གསུམ་གས་དཀར་ཡོལ་གྱི་གང་ཟག་རིང་པོ་འཐེན་པར་བྱེད་ཅིང་།
གཞན་ཡང་ད་དུང་རག་རྩི་བྱུག་པའི་རིས་སྒྲོམ་དུས་ཡུན་རིང་པོ་སོང་ནས་ཚོས་བཞུད་པ་
ཞིག་གི་ནང་དུ་བྲང་ཁ་དམ་པོར་བསྡམས་པའི་ལྷ་ལྕམ་གྱི་སྐུ་བརྙན་ཞིག་ཡོད་པ་དེའི་ངོ་ལ་
སོལ་བས་ཨ་ར་གཉིས་གྱེན་ལ་བྲིས་ཡོད་པ་རེད།
གཏོར་བཤིག་འཕོག་པའི་ཁང་པ་དེའི་ནང་དུ། དམག་དཔོན་ཚོས་ཁ་ཡང་མི་གྲག་
པར་གུང་ཟས་ཟ་བ་དང་། ཆར་པ་ཆེན་པོ་བབས་དུས་ཁང་པའི་ནང་དུ་མུན་པ་ལྷག་པར་
ནག་ཅིང་། གཡུལ་ཕམ་པའི་ཕྱི་ཚུལ་དེ་མཐོང་དུས་མི་རྣམས་བློ་ཕམ་ཡིད་ཆད་ཀྱིས་མནར་
བར་བྱེད་ལ། ལོ་རྒྱུས་ཡུན་རིང་ལྡན་པའི་ཤིང་ཆ་རའི་པང་གཅལ་ཡང་ཨར་ཁང་ཆུང་ཆུང་
གི་ས་མྱགས་ནང་བཞིན་ཧ་ཅང་ཛོར་པོར་གྱུར་ཡོད།
ཁོ་ཚོས་ཟས་ཟོས་ཟིན་པ་དང་ཐ་མག་འཐེན་དུས་ཟིན་པས་ན། རྣམ་ཀུན་བཞིན་དུ་
ཨ་རག་འཐུང་གིན་འཁང་ར་བྱེད་ཀྱིན་བྱས། ཨ་རག་བྷོ་རན་དྷི་དང་ལི་ཁོར་བྷོ་ཏོ་ར་རེ་རེ་
བཞིན་དུ་ཁོ་ཚོས་ཕར་ཚུར་ལག་སྤྲོད་བྱེད་པ་དང་། ཚང་མས་ལུས་དགྱེ་སྟེ་ཁྲིའུའི་སྟེང་དུ
བསྡད་ནས། ཧུབ་ཆུང་ཆུང་རེ་བྱས་ནས་ཨ་རག་འཐུང་བ་དང་། ཁ་ཡི་ཟུར་དུ་གང་ཟག་རེ་
རེ་བཟུང་། གང་ཟག་གི་ཡུ་བ་འཁྱོག་པོ་ཤིན་ཏུ་རིང་བ་དང་། མཇུག་སྣེ་སྤུས་ལེགས་ཤིག་
ཡིན་པ་དེ་ལ་མིག་ལ་གཟེར་བའི་གཡུ་རྩི་བྱུག་པ་དེ་ནི་བསམ་བཞིན་དུ་ཧོ་ཏུན་ཏུའུ་པ[1]
སླ་བྲིད་བྱེད་འདོད་པ་དང་འདྲའོ། །
[1] ཧོ་ཏུན་ཏུའུ་པ་ནི་ལྷོ་ཨ་ཧྥེ་རི་ཁ་དང་ནེ་མི་བྷི་ཡ་ནུབ་རྒྱུད་ཀྱི་མི་རིགས་ཤིག་གོ།
236

མགུལ་རྒྱན།
ཁོ་ཚོ་ཚང་མ་ངལ་དུབ་ཀྱིས་མནར་ན་ཡང་། ཁོ་ཚོའི་ཨ་རག་ཆང་ཕོར་སྟོང་པ་ཆགས་
མ་ཐག་ཏུ་རང་དབང་མེད་པར་ཡང་བསྐྱར་འགེངས་པར་བྱེད། འོན་ཏེ་སྲས་མོ་ཧྥེ་ཧྥེས་ཆང་
ཕོར་སྟོང་པ་གཅོག་རྐྱང་བྱེད་པ་དང་། དམག་མི་ཞིག་གིས་ལམ་སེང་ཁོ་ལ་ཆང་ཕོར་གསར་
པ་ཞིག་སྤྲོད་པ་རེད།
གློ་ཡུའི་ནང་དུ་འཚང་བར་བྱེད་པའི་དུ་ཞག་གིས་ཁོ་ཚོ་བསྒྲིབས་པ་དང་། ཁོ་ཚོ་བྱིང་
རྨུགས་ཀྱིས་བཟི་ནས་བཟོ་ལྟ་ཤོར་ཏེ། ཆང་རག་འཐུངས་ནས་སྐྱོ་བསངས་བྱེད་པའི་ཡི་མུག་
གི་བཟི་སྣང་དུ་ཚུད།
འོན་ཏེ་ནན་རྗེས་གློ་བུར་དུ་ཡར་ལངས་པ་དང་། ཁོས་ཡང་བསྐྱར་བཟོད་བསྲན་མ་ཐུབ་
པར། “ཨ་མའི་རོ། ད་ནི་འདི་འདྲ་བྱས་ཏེ་སྡོད་རྒྱུ་མི་འདུག གཅིག་འདྲ་བྱས་ན་ཡག་བགྱི
རེད” ཅེས་ཚིག་ངན་སྨྲས།
ཀྲུང་ཝེ་དམག་དཔོན་ཨོ་ཐོ་དང་ཧྲའོ་ཝེ་དམག་དཔོན་དྷུ་རོད་ཚེ་ནི་འཇར་མན་པ་
འཁྲུལ་མེད་ཡིན་པ་དེ་གཉིས་ཉོབ་ལ་སྒམ་ནན་ཆེ། ཁོ་གཉིས་ཀྱིས། “ཁྱེད་ཀྱིས་ག་རེ་
གསུངས་སམ་ཧྲང་ཝེ་དམག་དཔོན་ལགས” ཞེས་རྩད་འདྲི་བྱས།
ཁོས་བསམ་བློ་སྐར་ཆ་ཁ་ཤས་བཏང་ནས། “ག་རེ་བཤད་པ་ཨེ། ངས་ཟེར་ན་གལ་
སྲིད་བཀོད་འདོམས་དཔོན་གྱིས་བཀའ་འཁྲོལ་ན། མཚན་ཚོགས་ཤིག་སྒྲིག་འཛུགས་བྱེད་
དགོས་བགྱི་འདུག” ཅེས་ལན་བཏབ།
ཧྲང་ཤའོ་དམག་དཔོན་གྱིས་ཁ་ནས་གང་ཟག་བཏོན་ཏེ། “མཚན་ཚོགས་ཇི་འདྲ་ཞིག་
ལགས། ཧྲང་ཝེ་དམག་དཔོན་ལགས” ཞེས་དྲིས།
ནན་རྗེས་ཁོའི་གམ་དུ་ཕྱིན་ཏེ། “ཚང་མ་ངས་འགན་འཁུར་ཆོག ངའི་བཀོད་འདོམས་
དཔོན་ལགས། ངས་ལས་ཞབས་པ་རུ་ཨེན་ལ་བུ་མོ་ཁ་ཤས་འཚོལ་བར་གཏོང་བགྱི་ཡིན། གང་
དུ་འཚོལ་བར་འགྲོ་དགོས་མིན་ངས་ཤེས་བགྱི་ཡོད། ང་ཚོས་འདི་གར་མཚན་ཟས་ལྟོ་དུས་
237

འཛམ་གླིང་རྩོམ་རིག་གྲགས་ཅན་བོད་འགྱུར་དཔེ་ཚོགས།
གཅིག་གྲ་སྒྲིག་བྱས་ན་འགྲིག་བགྱི་རེད། གང་ལྟར་ཅི་དགོས་ནི་ཡོད་རེད། མ་མཐར་ཡང་ང་
ཚོས་མཚན་མོ་གཅིག་དགའ་དགའ་སྤྲོ་སྤྲོས་རོལ་ཆོག་བགྱི་རེད” ཅེས་བཤད།
བྷོ་རྗེ་ཧྥོན·ཧྥལ་སི་བྷེར་ཀེས་འཛུམ་བཞིན་དུ་ཕྲག་པ་གཟེངས་ཙམ་བྱས་ཏེ། “ཁྱོད་སྨྱོ་
བགྱི་འདུག་གམ། ངའི་གྲོགས་པོ” ཞེས་བཤད།
དེ་དུས་དེར་ཡོད་དམག་དཔོན་ཚང་མས་ཡར་ལངས་ཏེ་བཀོད་འདོམས་དཔོན་ལ་
བསྐོར་ནས། “ཧྲང་ཝེ་དམག་དཔོན་ལ་གཉེར་དུ་ཆུག་དང་བཀོད་འདོམས་དཔོན་ལགས།
འདིར་ཧ་ཅང་ཉོབ་པོ་འདུག" ཅེས་ཞུ་བ་འཐེན།
ཧྲང་ཤའོ་དམག་དཔོན་གྱིས་མཐའ་མར་བསམ་ཤེས་བྱས་ཏེ། “འོ་ན་དེ་ལྟར་གྱིས་ཤིག”
ཅེས་སྨྲས། ནན་རྗེས་ལམ་སེང་ལས་ཞབས་པ་འབོད་མཁན་བཏང་།དེ་ནི་དམག་མི་ལོ་རྒན་
ཞིག་ཡིན་པ་དེའི་ངོ་ལ་འཛུམ་མདངས་ཤར་བ་མིས་རིག་མྱོང་མེད་ན་ཡང་། དེས་དམག་
དཔོན་གྱི་བཀའ་རྒྱ་སྒྲུབ་དུས་བཀའ་རྒྱ་དེ་ཚོ་ཅི་ཡིན་ལ་མ་ལྟོས་པར། སྨྱོ་བ་ལྟར་གྱི་ངར་
ཤུགས་ཤིག་ལྡན་ཡོད།
ཁོས་ཀྲོང་སྡོད་བྱས་ཤིང་། ངོ་ལ་རྣམ་འགྱུར་སྤུ་ཙམ་ཡང་མེད། ནན་རྗེའི་བཀོད་པར་
ཉན་རྗེས་ཕྱིར་ཐོན་ཕྱིན། སྐར་མ་ལྔའི་རྗེས་སུ། དམག་མཁོའི་ཤིང་རྟ་ཆེན་པོ་སྣུམ་རས་ཀྱི་
ཐོག་ཁེབས་ཅན་ཞིག་རྟ་བཞིས་འདྲུད་བཞིན་དུ་ཆར་ཞོད་ཀྱི་ཁྲོད་དུ་མྱུར་སྐྱོད་བྱས།
ཡུད་ཙམ་ཞིག་ལ་ཁོ་ཚོའི་རིག་པ་ཇེ་གྲུང་དུ་ཕྱིན་ནས། ཉོབ་པའི་སྡོད་སྟངས་དེ་གྲུང
རིལ་རིལ་ལ་གྱུར་ཅིང་། ངོ་ལས་ཀྱང་བཀྲག་མདངས་རྒྱས། ཁོ་ཚོས་སླར་ཡང་ཁ་བརྡ་གློད།
དྲག་ཆར་ཤུགས་ཆེན་བབས་མུས་ཡིན་ན་ཡང་། ཧྲང་ཤའོ་དམག་དཔོན་གྱིས་གནམ་
ངོ་ནག་པོ་དེ་ཙམ་མི་འདུག་ཅེས་ཐག་བཅད་ནས་བཤད་པ་དང་། ཀྲུང་ཝེ་དམག་དཔོན་ཨོ་
ཐོས་ཀྱང་ཡིད་ཆེས་ཀྱིས་ཁེངས་བཞིན་དུ་གནམ་དྭངས་གྲབས་ཡོད་པ་ཁྱབ་བསྒྲགས་བྱས།
སྲས་མོ་ཧྥེ་ཧྥེས་སྡོད་བཟོད་མི་བདེ་བར་ལངས་ཙམ་དང་སྡོད་ཙམ་རེས་མོས་བྱེད། ཁོའི་
238

མགུལ་རྒྱན།
འོད་འཚེར་ལ་སྒམ་ནན་ཆེ་བའི་མིག་གིས་སླར་ཡང་རྡུང་གཅོག་བྱས་ཆོག་པའི་ཅ་ལག་ཅི་
ཡོད་འཚོལ་བར་བྱེད། གློ་བུར་དུ་ན་གཞོན་སྐྲ་སེར་ཅན་དེས་མིག་ཟུང་གིས་ཨ་ར་གཉིས་
བྲིས་པའི་ལྕམ་སྐུར་ཅེར་ལྟ་བྱས་ནས་ལག་མདའ་བཏོན།
“བྱ་བ་འདི་རིགས་ལ་ཁྱོད་རང་བལྟ་རུ་བཅུག་ན་ཡོང་བགྱི་མ་རེད” ཅེས་བཤད་
རྗེས། ཁོས་སྡོད་ས་ནས་མ་ལངས་པར་མེ་མདས་སྡིགས་སོ་སྤྲད། མདེའུ་གཉིས་ཀྱིས་བྲིས་
སྐུའི་མིག་ཟུང་བསྟུད་མར་བཏོན།
དེ་རྗེས་ཁོས “ང་ཚོས་ས་མེ་སྤོར་བར་བྱའོ” ཞེས་སླར་ཡང་སྐད་ཅོར་བརྒྱབ། སེམས་
སྲེག་དེ་བས་ཆེ་བ་དང་། དཔེ་གསར་དགོད་བྲོ་དེ་བས་ཆེ་བའི་དོན་ཞིག་གིས་ཚང་མའི་བློ་
ཡིད་བཀུག་པ་ལྟར་དུ་གླེང་མོལ་གྱི་མཚམས་གློ་བུར་དུ་ཆད།
ས་མེ་ཞེས་པ་དེ་ནི་ཁོའི་གསར་གཏོད་ཡིན་པ་སྟེ། ཁོའི་གཏོར་བཤིག་གཏོང་སྟངས་
ཤིག་དང་། ཁོས་དད་ཤོས་བྱེད་པའི་རྩེད་འཇོ་ཞིག་རེད་
གནའ་བོའི་རྫོང་མཁར་གྱི་ཁྲིམས་མཐུན་བདག་པོ་བྷོ་རྗེ་ཧྥེར་ནན“དྷེ·ཨར་མོ·དྷེ•ཨེར་
ཝེལ་གྱིས་ཡུལ་བྱོལ་ལ་འགྲོ་དུས།དངུལ་ཆས་ཁ་ཤས་གྱང་ཕུག་ནང་བརྒྱངས་པ་ཕུད།གཞན་
ཅི་ཡང་དབོར་ལོང་དང་སྦ་ལོང་མ་བྱུང་བ་རེད། ཁོ་ཡུལ་དེའི་ཕྱུག་པོ་ཆེན་པོ་ཡིན་ལ་རྒྱས་
སྤྲོས་བྱ་རྒྱུར་ཡང་དགའ་བར་བརྟེན། གསོལ་ཐབ་དང་འབྲེལ་བའི་ཚོམས་ཆེན་དེ་ཁོ་འཚབ་
ནས་བྲོས་བྱོལ་ལ་མ་ཕྱིན་གོང་ལ་རྟེན་རྫས་ཁང་གི་འགྲེམས་སྟོན་ཚོམས་ཆེན་ཞིག་དང་
འདྲའོ། །གྱང་ལྡེབས་སུ་སྣུམ་ཚོན་རི་མོ་དང་། སྐྱ་རིས་དང་། ཆུ་ཚོན་རི་མོ་རྩ་ཆེན་ཁེངས་པར་
བཀལ་བ་དང་། སྡིངས་ཆ་དང་གདང་བུའི་སྟེང་དང་། ཤེལ་གྱི་ཆ་སྒམ་སྤུས་ལེགས་ཀྱི་ནང་དུ་
སྒྲིག་ཆས་གྲངས་མེད་ཡོད་པ་སྟེ། དཀར་ཡོལ་གྱི་མེ་ཏོག་བུམ་པ་ཆེན་པོ་དང་། བརྐོས་བརྙན་
ཆུང་ཆུང་དང་། སག་སི་ནེའི་དཀར་ཡོལ་མི་གཟུགས་ཅན་དང་། ཀྲུང་གོ་དང་ལྗར་པན་གྱི་
དཀར་ཡོལ་གྱི་མི་གཟུགས་དང་། གནའ་བོའི་བ་སོ་བརྐོས་མ་དང་། དེ་བཞིན་ཝེ་ནེ་སེའི་ཤེལ་
239

འཛམ་གླིང་རྩོམ་རིག་གྲགས་ཅན་བོད་འགྱུར་དཔེ་ཚོགས།
གྱི་སྒྱུ་རྩལ་བཟོས་རྫས་བཅས། གུ་ཡངས་པའི་ཚོམས་ཆེན་དེ་རིན་ཆེན་ནོར་བུས་ཁེངས་ཡོད་
ཅེས་བཤད་ཆོག་སྟེ།དེ་ནི་ངོ་མཚར་ཀུན་འཛོམས་ཤིག་རེད།
འོན་ཏེ་དེ་ཀུན་ལས་ད་ཆ་མང་པོ་ལྷག་མེད་པ་རེད། དེ་ཡང་འཕྲོག་བཅོམ་ཕོག་པས་
མ་ཡིན་ཏེ། ཧྲང་ཤའོ་དམག་དཔོན་བྷོ་རྗེ་ཧྥོན·ཧྥལ་སི་བྷེར་ཀེ་ཡིས་ཁས་ལེན་གཏན་ནས་
བྱེད་མི་སྲིད་པས་སོ། །དེ་ནི་སྲས་མོ་ཧྥེ་ཧྥེས་རྟག་པར་ས་མེ་ཐེངས་རེ་འབར་གཏོར་བཏང་
བས་རེད།དེ་འདྲ་བྱེད་ཐེངས་རེ་རེར་དམག་དཔོན་ཚོར་སྐྱིད་སྣང་སྐར་མ་གསུམ་ནས་ལྔའི་
བར་ཡོང་བདེན་རེད།
ཧོ་རྗེ་གཟུགས་ཐུང་གིས་མགྲོན་འདུ་ཁང་ནང་དུ་ཁོ་ལ་མཁོ་ཆས་འཚོལ་བར་ཕྱིན།
ཁོས་རྒྱ་སེའི་མཚལ་རྩི་བྱུག་པའི་ཀྲུང་གོའི་ཇ་ལྡིར་དབྱིབས་ཆུང་སྤུས་དག་ཅིག་བཙལ་
བ་དེའི་ནང་དུ་འབར་རྫས་བརྒྱངས་རྗེས། ཇ་ལྡིར་གྱི་མཆུ་ཏོ་ནས་གཟབ་གཟབ་སིག་སིག་
ངང་སྤྲ་བ་རིང་པོ་ཞིག་བཅུག་པ་དེ་ལ་མེ་སྤར་ཏེ། སྡིག་ཉེས་ཀྱི་འཕྲུལ་ཆས་དེ་འཁྱེར་ནས་
འཁྲིས་ཀྱི་ཚོམས་ཆེན་ལ་མགྱོགས་པོ་འཛུལ།
ཁོས་སླར་ཡང་བྲེལ་འཚུབ་ངང་ཤིན་ཏུ་མགྱོགས་པོར་ཕྱིར་རྒྱུགས་ཡོང་ནས་སྒོ་བསྣན།
དེར་ཡོད་འཇར་མན་གྱི་དམག་དཔོན་ཚང་མས་དེ་གར་ལངས་ནས་སྒུག་སྡོད་བྱེད་ཅིང་།
ངོ་ལས་ཕྲུ་གུ་བཞིན་དུ་འཛུམ་མདངས་ཕྱུངས། འབར་གས་ཀྱིས་འུར་ཆོམ་གྱི་སྒྲ་དང་
བཅས་གནའ་བོའི་རྫོང་མཁར་ལ་གཡོ་འགུལ་བཏང་བ་དང་། ཁོ་ཚོས་ལམ་སེང་ང་འགྲོ་ཁོ་
འགྲོའི་ངང་འབར་གཏོར་བྱེད་སར་བཤར།
སྲས་མོ་ཧྥེ་ཧྥེས་སྔོན་ལ་རྒྱུགས་ཏེ། སྲོ་བཏང་བའི་ས་མྱགས་ཀྱི་ཝེ་ཎ་སེའི་བརྐོས་
བརྙན་ཞིག་གི་མདུན་དུ་ཁོས་སྨྱོ་བ་བཞིན་དུ་ཐལ་མོ་བརྡབས་ནས་དགའ་མདོག་བྱེད་
དེ། ཐེངས་འདིར་ཁོས་མཐའ་མར་ཝེ་ཎ་སེའི་མགོ་བོ་འབར་གཏོར་ཐུབ་པས་སོ། །མི་ངོ་རེ་
བཞིན་ཚང་མས་དཀར་ཡོལ་ཆག་རོ་རེ་བསྒྲུགས་ནས་བཟོ་ལྟ་ཁྱད་མཚར་བའི་ཁ་ཤོར་ལྟ་བ་
240

མགུལ་རྒྱན།
དང་། ཐེངས་འདིའི་འབར་གཏོར་གྱིས་བཟོས་པའི་གཏོར་བཤིག་ལ་ཞིབ་འཇུག་གིས། ཆག་
གྲུམ་གང་དག་ཁ་སྔོན་གྱི་གྲུབ་འབྲས་ཡིན་མིན་དབྱེ་འབྱེད་བྱས་པ་མ་ཟད། ད་དུང་དེའི་
སྒྱུ་རྩལ་དངོས་པོའི་ཆག་དུམ་གྱིས་ཁེངས་པའི་ཚོམས་ཆེན་ལ་ཧྲའོ་ཤའོ་དམག་དཔོན་གྱིས་
ཕ་བྱམས་བརྩེ་ཅན་བཞིན་གྱི་མིག་མདངས་ཀྱིས་ལྟ་བར་བྱེད། ཁོས་ཨང་དང་པོར་ཕྱིར་ཐོན་
ཡོང་བ་དང་། འགྲོ་གིན་དུ་ཡིད་ཚིམ་པའི་ངང་། “ད་ཐེངས་བྱ་བ་ལེགས་འགྲུབ་ཡག་པོ་
བྱུང་འདུག” ཅེས་ཁྱབ་བསྒྲགས་བྱས།
འོན་ཏེ་མེ་རྫས་ཀྱི་དུ་ཞག་སྲིན་པོ་དགུ་འཚུབ་ལྟ་བུ་གསོལ་ཐབ་ནང་འཚངས་ནས།
སྔར་ཡོད་ཀྱི་ཐ་མག་ཟེ་གྷར་གྱི་དུ་ཞག་དང་འདྲེས་ཏེ་མི་རྣམས་དབུགས་གཏོང་དཀའ་བར་
གྱུར། བཀོད་འདོམས་དཔོན་གྱིས་སྒེའུ་ཁུང་ཕྱེ་བ་དང་། མཐའ་མཇུག་གི་བྷོ་རན་དྷི་ཆང་ཕོར་
གང་པོ་འཐུང་བར་ལོག་ཡོང་བའི་དམག་དཔོན་ཚོ་ཡང་ཚང་མ་སྒེའུ་ཁུང་གི་འཁྲིས་སུ་ཡོང་།
བཞའ་ཚན་ཅན་གྱི་མཁའ་རླུང་ཁང་པར་འཛུལ་ཡོང་བའི་ཁྲོད་དུ་ཆར་ཆུའི་རྡུལ་
ཕྲན་འདྲེས་པ་དེ་ཁོ་ཚོའི་ཁ་སྤུའི་སྟེང་དུ་གཏོར་ཞིང་། ད་དུང་གཙང་ཆུ་རྒྱས་པའི་ངད་
ཅིག་བསྐྱལ་ཡོང་། ཁོ་ཚོས་དྲག་ཆར་གྱིས་མནན་ནས་མགོ་བོ་དུད་པའི་སྡོང་རྒན་ལ་ལྟ་བ་
དང་། སྤྲིན་ནག་འཐིབས་ཤིང་དྲག་ཆར་གྱིས་བསྒྲིབས་པའི་མཐའ་ཡས་པའི་རི་ཁུག་ལ་ལྟ་
ཞིང་། དྲག་ཆར་གྱི་ཁྲོད་དུ་ཁབ་རྩེ་ལྟར་ཀེ་རེར་གནས་པའི་ཆོས་ཁང་གི་ཅོང་ཁང་སྐྱ་བོར་
ལྟ་བར་བྱེད་
ཁོ་ཚོ་དེ་གར་སླེབས་པ་ནས་བཟུང་སྟེ། ཅོང་ཁང་དེས་ཅོང་དྲིལ་ཡང་བསྐྱར་བརྡུང་
མྱོང་མེད། དེ་ནི་དེའི་ཁུལ་དུ་བཙན་འཛུལ་པར་འཕྲད་པའི་འགོག་རྒོལ་འབའ་ཞིག་དེ་
[1] ནེ་རོ(37—68)ནི། གནའ་བོའི་རོ་མའི་གོང་མ་ཡིན་པ་དེ་གཏུམ་སྤྱོད་ཆེ་བའི་གཏམ་ངན་ཕྱོགས་
ཀུན་ཏུ་གྲགས་སོ།།
241

འཛམ་གླིང་རྩོམ་རིག་གྲགས་ཅན་བོད་འགྱུར་དཔེ་ཚོགས།
ཡིན་པ་སྟེ། ཅོང་ཁང་གི་འགོག་རྒོལ་རེད། ཆོས་ཁང་དེའི་ཆོས་མཛད་ཀྱིས་བོ་རོ་ཤེའི
དམག་མིར་བཟའ་སྡོད་མཁོ་འདོན་བྱ་རྒྱུ་ཁས་མི་ལེན་པ་བྱེད་མྱོང་མེད་པ་དང་། ཐ་ན་དེས་
དགྲ་དམག་གི་བཀོད་འདོམས་པའི་གདན་ཞུས་ལྟར་སྦི་རག་གམ་ཡང་ན་བྷོར་ཏོ་རྒུན་ཆང་
བྷོ་ཏོ་ར་གང་འཐུང་བར་ཐེངས་ཁ་ཤས་འགྲོ་མྱོང་ཞིང་། བཀོད་འདོམས་དཔོན་གྱིས་ཀྱང་
ཁོ་རྟག་པར་མཛའ་བརྩེའི་བར་མི་བྱེད་དུ་འཇུག་པ་རེད། འོན་ཏེ་ཁོ་ལ་ཅོང་དྲིལ་ལན་
གཅིག་རྡུངས་ཤོག་ཟེར་ན་སྲོག་ཐོག་ཏུ་འགྲོ་དགོས་བྱུང་རུང་དེ་ནི་གཏན་ནས་སྒྲུབ་ཐབས་
མེད་པ་རེད། དེ་ནི་དེ་པས་བཙན་འཛུལ་པར་རྒོལ་གཏམ་བརྗོད་སྟངས་ཤིག་སྟེ། ཞི་བདེའི་
ཐབས་དང་། ངག་བསྡམས་པའི་ཐབས་ཤིག་ཡིན་ཞིང་། ཁོ་རང་གི་བཤད་སྟངས་ལྟར་བྱས་
ན། ཞི་བར་བརྟེན་ནས་ཁྲག་མ་ཐོན་པའི་འདོད་ཚུལ་འཛིན་མཁན་ཆོས་སྤེལ་མཁན་གྱིས་
བྱས་ན་ཆོག་པའི་རྒོལ་གཏམ་བརྗོད་སྟངས་འབའ་ཞིག་དེ་རེད། ཧྥ་ལེ་བཅུའི་སའི་ཁྱོན་དུ་
ཆོས་མཛད་ཧྲན་ཐཱ་བྷ་ཎའི་དཔའ་བརྟན་སྙིང་སྟོབས་ལ་ཚང་མས་རྗེས་སུ་ཡིད་རངས་ཞུ་
སྟེ། དེས་དེ་པའི་ཆོས་ཁང་གིས་ངག་བསྡམས་ནས་ཞུམ་མེད་དུ་སྡོད་པའི་ཐོག་ནས། མངོན་
གསལ་ངང་རྒྱལ་ཁབ་ཀྱི་མངའ་ཁོངས་ཤོར་བར་མྱ་ངན་ཞུས་པས་སོ། །
དེའི་འགོག་རྒོལ་སྙིང་སྟོབས་ཀྱི་སྐུལ་འདེད་འོག་ཏུ། གྲོང་ཚོ་ཧྲིལ་པོའི་མིས་ཉེན་ཁ་
ཇི་འདྲ་ཞིག་ལ་འཕྲད་ན་ཡང་ཆོས་མཛད་ལ་རྒྱབ་སྐྱོར་མཐའ་གཅིག་ཏུ་བྱེད་རྒྱུའི་བློ་ཐག་
རྦད་བཅད་བྱས་ཏེ། དེ་ཡང་ཁོ་ཚོས་ངག་བསྡམས་ནས་རྒོལ་བ་དེ་ནི་མི་རིགས་ཀྱི་མཚན་
སྙན་སྲུང་སྐྱོབ་བྱེད་པའི་རླབས་ཆེའི་བྱ་སྤྱོད་ལ་བརྩིས་པས་སོ། །ཡུལ་མི་ཚོའི་མིག་ངོར།
ཁོ་ཚོས་དེ་འདྲ་བྱས་པའི་ལེགས་སྐྱེས་དེ་ནི་པལ་ཧྥོར་དང་སི་ཁྲ་སི་བྷོར་ཀི[U〕ལས་ཀྱང་ཆེ
[1] པལ་ཧྥོར་དང་སི་ཁྲ་སི་བྷོར་ཀི་ནི། ཧྥ་རན་སིའི་བྱང་རྒྱུད་ཀྱི་ས་ཆའི་མིང་ཡིན་པ་དང་། བོ་ཧྥའི་
དམག་འཁྲུག་གི་སྐབས་སུ་ཧྥ་རན་སིའི་དམག་གིས་ས་ཆ་དེ་གཉིས་སུ་དཔའ་མཛངས་རྟུལ་ཕོད་ངང་
བོ་རོ་ཤེའི་བཙན་འཛུལ་པར་འགོག་རྒོལ་བྱས་མྱོང་བ་རེད།
242

མགུལ་རྒྱན།
བར་སྣང་བ་དང་། ཁོ་ཚོས་ཀྱང་བརྗིད་ཉམས་ཆེ་བའི་མིག་དཔེ་འདྲ་མཚུངས་བཏོད་པར་
བརྟེན། ཁོ་ཚོའི་གྲོང་ཚོ་ཆུང་ཆུང་དེ་ཡི་སྙན་གྲགས་བསྐལ་བརྒྱའི་བར་དུ་གནས་ངེས་ཡིན་
པར་འདོད།དེ་མིན་གྱི་རྣམ་པར་རྒྱལ་བའི་བོ་རོ་ཤེ་པས་བཏོན་པའི་རེ་བ་ག་རེ་ཡིན་རུང་ཁོ་
ཚོས་བསྒྲུབ་རྐྱང་བྱེད་པ་སྨོས་མེད་རེད།
བཀོད་འདོམས་དཔོན་དང་དེའི་ལག་འོག་གི་དམག་དཔོན་ཚོས། གནོད་མེད་ཀྱི་
དཔའ་ངར་དེ་ཀུན་ལ་གད་མོ་དགོད་ཙམ་ལས་སྣང་འཇོག་མ་བྱས་པར་བཞག མ་གཞི་ནས་
ཡུལ་དེ་གའི་མིས་ཁོ་ཚོར་སྤྲོ་སེམས་འཁོལ་པོ་དང་ཅི་གསུང་བཀའ་སྒྲུབ་ཞུ་བས་ན། ཁོ་
ཚོས་ཀྱང་སྒྲ་མེད་ཀྱི་རྒྱལ་གཅེས་རིང་ལུགས་དེ་མཐོང་ཡང་མ་མཐོང་བ་ལྟར་བྱེད་པ་རེད།
ཧོ་རྗེ་གཟུགས་ཐུང་ཝེ་ལེམ་གཅིག་པུས་ཅོང་དྲིལ་བཙན་ཤེད་ཀྱིས་བརྡུང་དུ་འཇུག་
རེ་བྱེད་མྱོང་བ་རེད། གོང་རིམ་གྱིས་ཆོས་སྤེལ་མཁན་ལ་ཐབས་མཁས་ཀྱི་ཤོང་ཡངས་སྐྱེད་པ་
དེར་ཁོ་པ་རབ་ཏུ་ཁྲོས། ཁོས་ཉིན་ལྟར་བཀོད་འདོམས་དཔོན་ལ་ཁོ་པ་ཏིང་ཏིང་ཏིང་ཞེས་ཅོང་
དྲིལ་ལན་གཅིག་བརྡུང་དུ་འཇུག་རོགས། ཚང་མ་སྣང་བ་སྐྱིད་པོ་ཡོང་ཕྱིར་བརྡུང་ཙམ་བྱེད་
དུ་བཅུག་ནའང་ཆོག་ཅེས་ཞུ་བ་འཐེན་ཞིང་། བཀོད་འདོམས་དཔོན་ལ་གོ་བསྐོན་བློ་འགུག་
བྱེད་ཕྱིར། ཁོས་ཐ་ན་མོ་ཞུམ་བཞིན་གྱི་ཞི་དུལ་པོ་དང་། བུད་མེད་བཞིན་གྱི་ཁ་མཁས་ཚིག་
སྙན་བཤད་ཅིང་། ཐ་ན་དགའ་མ་ནང་བཞིན་ཅི་ཞིག་བྱ་དགོས་ཡིན་ནམ་སྙམ་པའི་གླགས་
ཡུས་ཀྱང་བཤད་མོད། བཀོད་འདོམས་དཔོན་གྱིས་གོམ་པ་གང་ཡང་མ་གློད་པར་བྱ་ཐབས་
ཟད་པས་ན། སྲས་མོ་ཧྥེ་ཧྥེས་ས་མེ་སྤར་ནས་རང་སེམས་གསོ་རྒྱུར་ཟད།
སྐྱེས་པ་ལྔ་པོ་དེས་དེ་གར་འབུངས་ནས་ལངས་ཏེ། མཁའ་རླུང་བཞའ་ཚན་ཅན་རྔུབ་
ནས་སྐར་མ་ལྔ་ཙམ་བསྡད་མཐར། ཀྲུང་ཝེ་དམག་དཔོན་ཧྥུ་རོད་ཚེས་ཁ་བསངས་པ་རེད།
དེས་དགོད་ཙམ་བྱས་ཏེ་སྒྲ་དག་པོ་མེད་པའི་ངང་། “བུ་མོ་དེ་ཚོ། ད་རེས་ཕྱི་ལ་ཐོན་དུས་
གནམ་གཤིས་ཡག་པོ་ཞིག་མི་ཡོང་ཐག་ཆོད་རེད” ཅེས་བཤད།
243

འཛམ་གླིང་རྩོམ་རིག་གྲགས་ཅན་བོད་འགྱུར་དཔེ་ཚོགས།
དེ་རྗེས་ཚང་མ་ཁ་གྱེས་ཏེ་རང་རང་སོ་སོའི་བྱ་བ་བསྒྲུབ་པར་ཕྱིན། ཧྲང་ཝེ་དམག་
དཔོན་གྱིས་དགོང་ཟས་གྲ་སྒྲིག་བྱེད་དགོས་པ་མ་ཟད། ད་དུང་བྱ་བ་འབོར་ཆེན་ཞིག་བསྒྲུབ་
དགོས་པ་རེད།
ས་རུབ་དུས་ཁོ་ཚོ་སླར་ཡང་མཉམ་དུ་འཛོམས་པ་དང་། ཕར་ལྟ་དུས་མི་ཚང་མས་
དམག་གཟིགས་མཛད་སྒོ་ཆེན་པོའི་ཉིན་མོ་བཞིན་དུ་མཛེས་སྤྲོས་ཞིབ་ཚགས་བྱས་ནས།
ངོ་མདངས་རྒྱས་ཤིང་སྣང་བ་སྐྱིད་པར་གྱུར་ཡོད་པས། ཚང་མ་གད་རྒྱངས་དབང་མེད་དུ་
ཤོར། ཁོ་ཚོ་ཚང་མའི་སྐྲ་ལས་སྣུམ་བག་འཚེར་ཞིང་འོད་མདངས་འཕྲོ་བ་དང་། ལུས་ལས་
དྲི་ཞིམ་བྱུག་ཆུའི་དྲི་འཐུལ་ཞིང་ངོ་མདངས་རྒྱས། བཀོད་འདོམས་དཔོན་གྱི་སྐྲ་ལོ་ཡང་
ཞོགས་པ་ནང་བཞིན་གྱི་སྐྱ་ཕྱེད་སྔོ་ཕྱེད་དེ་འདྲ་མེད་པར་སྣང་ལ། ཧྲང་ཝེ་དམག་དཔོན་
གྱིས་ཁ་སྤུ་གཙང་མར་བྲེག་ནས། ཨ་ར་ཚོམ་བུ་ཆུང་ཆུང་ཞིག་བཞག་པ་དེ་ནི་སྣ་ཁུང་འོག་
གི་མེ་ལྕེ་ཞིག་དང་འདྲ།
ཆར་པ་འབབ་མུས་ཡིན་རུང་། ཁོ་ཚོས་ཤེལ་ཁྲ་ཡོངས་སུ་ཕྱེ་ཞིང་། སྒྲ་སྐད་ཡོད་མེད་
ཉན་པར་འགྲོ་མཁན་ཡང་ཡང་བྱུང་བ་རེད། ཆུ་ཚོད་དྲུག་དང་སྐར་མ་བཅུའི་ཐོག་ཏུ། ནན་
རྗེས་ཐག་རིང་ནས་འཁོར་ལོའི་སྒྲ་འུར་འུར་དུ་གྲག་པ་ཐོས་བྱུང་ཟེར། ཚང་མས་སྒེའུ་ཁུང་
གི་འགྲམ་དུ་རྒྱུགས་ནས་ཕྱིན། མི་རིང་བར་ཏག་ཏག་ཤིང་རྟ་རིམ་བཞིན་ཉེ་བར་སླེབས་
པ་དང་། རྟ་བཞིས་སྔར་བཞིན་བྱ་འཕུར་བ་ལྟར་རྒྱུག་པར་བྱེད་ཅིང་། འདམ་ཞོ་སྒལ་པར་
འཐོར་ལ། ལུས་ལ་ཚ་རླངས་འཕྱུར་བ་དང་དབུགས་ལྷེམ་ལྷེམ་བྱེད།
བུད་མེད་ལྔ་པོས་རྡོ་སྐས་ཀྱི་མདུན་དུ་ཤིང་རྟ་ལས་གཞོལ། དེ་ཚོ་ནི་འཇོ་སྒེག་ཉམས་
དང་ལྡན་པའི་སྨད་འཚོང་མ་ཡིན་པ་དང་། ཧྲང་ཝེ་དམག་དཔོན་གྱི་མིང་བྱང་འཁྱེར་ནས་
ཁོའི་གྲོགས་པོ་ཞིག་བཙལ་རྗེས། གྲོགས་པོ་དེ་ངོ་མས་ལེགས་འདེམས་བྱས་པ་ཞིག་རེད།
དེ་ཚོས་གསང་ཟོལ་མེད་པར་ལམ་སེང་ཁས་བླངས་ཏེ། གླ་ཆ་ཧ་ཅང་གྱ་ནོམ་པ་སྤྲོད་
244

མགུལ་རྒྱན།
ངེས་ཡིན་པར་དེ་ཚོ་ཡིད་ཆེས་ཡོད་པ་དང་། གཞན་ཡང་དེ་ཚོས་བོ་རོ་ཤེ་པ་དང་འབྲེལ་བ་
བྱེད་རྒྱུ་ཚོད་ལྟ་བྱས་ནས་ཟླ་བ་གསུམ་སོང་ཟིན་པས། ཁོ་ཚོའི་སྤྱོད་པར་རྒྱུས་མངའ་ཆེ་བ་
མ་ཟད། དེ་ཚོས་མི་དང་བྱ་བ་ཅི་ཡིན་རུང་ཚང་མར་རྐྱེན་ངན་སྡུག་ཁུར་བྱེད་པས་སོ། །དེ་
ཚོས་ལམ་བར་དུ་རང་གིས་རང་ལ། ད་གང་ལྟར་ལས་ཀ་འདི་བྱེད་མཁན་ཡིན་ཚར་དུས།
འདི་འདྲ་རང་བྱེད་རྒྱུ་རེད་ཅེས་རང་བཤད་པ་དེ་ནི་མཐའ་མའི་ལ་རྒྱ་ཕྲན་བུ་དེས་ལྐོག་ཏུ་
རང་ལ་ཞེ་ཁྲེལ་བྱེད་པར་ལན་འདེབས་པ་དང་འདྲའོ། །
དེ་ཚོས་ལམ་སེང་ཟ་ཁང་ལ་འཛུལ། བཞུ་འོད་མཉམ་འཕྲོ་བྱས་པ་དེས་གསོལ་ཐབ་
ལ་བཙན་པོའི་གཏོར་བཤིག་ཕོག་པའི་སྣང་ཚུལ་དེ་བས་ཉམ་ང་བར་སྣང་། གསོལ་ལྕོག་
གི་སྟེང་དུ་ཁེངས་པར་བསྒྲིགས་པའི་ཤ་དང་། གསོལ་ཆས་རྩ་ཆེན་དང་། གྱང་ཕུག་ནས་
རྙེད་པའི་བདག་པོས་སྦས་པའི་དངུལ་ཆས་ཀྱིས། ས་ཆ་དེ་ཕར་ལྟ་དུས་ཇག་པས་ཁ་མཐུན་
དཔུང་སྒྲིལ་གྱིས་འཕྲོག་བཅོམ་བྱེད་པར་ཕྱིན་ནས་དགོང་ཟས་ཟ་བར་ལོག་ཡོང་བའི་ཨར་
ཁང་ཆུང་ཆུང་དང་འདྲ་བར་སྣང་། ཧྲང་ཝེ་དམག་དཔོན་དགའ་བའི་འཛུམ་མདངས་རྒྱས་
པ་དང་། ཁོས་བུད་མེད་དེ་རྣམས་རྒྱུན་སྤྱོད་དངོས་པོ་དང་འདྲ་བར་རང་གི་གམ་དུ་འཐེན་
ཏེ། དེ་ཚོ་རེ་རེ་བཞིན་ལ་ཞིབ་ལྟ་དང་འོ་སྦྱོར་བ། དྲི་སྣོམ་པ་བཅས། སྨད་འཚོང་མར་དཔྱད་
ཞིབ་བྱེད་པའི་དམིགས་བསལ་གྱི་ཚད་གཞིའི་ཐོག་ནས་དེ་ཚོའི་རིན་ཐང་ཚོད་རྩིས་བྱས།
ན་གཞོན་དམག་དཔོན་དེ་གསུམ་གྱིས་མི་རེས་བུ་མོ་རེ་བདམས་ཏེ་འགྲོ་འདོད་ཀྱང་། ཁོའི་
ངོ་རྒོལ་དྲག་པོ་ཕོག་པ་རེད། ཁོས་བགོ་དབང་སོར་ཉར་བྱས་ཏེ། དམག་མིའི་གོ་རྟགས་མཐོ་
དམན་ལྟར་གཞུང་དྲང་ལྷད་མེད་ཀྱི་སྒོ་ནས་ཆ་བགོས་བྱས་ཏེ། སྲོལ་མཐུན་བཀུར་བསྟིའི་
བཞུགས་གྲལ་མ་འཁྲུག་པ་བྱེད་པར་འདོད།
དེས་ན་གླེང་རྩོད་མི་ཡོང་བ་དང་། ཕྱོགས་ཞེན་གྱི་དོགས་པ་ཕྲ་མོ་ཙམ་ཡང་མི་ཡོང་བའི་
ཆེད་དུ། ཁོས་དེ་ཚོ་གཟུགས་པོ་ཆེ་ཆུང་ལྟར་གྲལ་སྟར་སྒྲིག་ཏུ་བཅུག་རྗེས། དམག་བཀའ་
245

འཛམ་གླིང་རྩོམ་རིག་གྲགས་ཅན་བོད་འགྱུར་དཔེ་ཚོགས།
གཏོང་བའི་བཤད་ཉམས་ཀྱི་ཐོག་ནས་གཟུགས་རིང་ཤོས་དེ་ལ “ཁྱོད་ཀྱི་མིང་ལ” ཞེས་དྲིས་
མོས་མགྲིན་པ་བཙིར་ནས “ཕེ་མེ་ལཱ” ཞེས་ལན་བཏབ།
དེས་ན་ཁོས “ཨང་རྟགས་དང་པོ། ཕེ་མེ་ལཱ་བཀོད་འདོམས་དཔོན་ལ་འབུལ་རྒྱུ" ཞེས་
ཁྱབ་བསྒྲགས་བྱས།
དེ་རྗེས་ཁོས་ཨང་རྟགས་གཉིས་པ་བྷོ་ལོན་ཏི་ཎ་ལ་འོ་འཁྱུད་བྱས་ནས་ཁོ་རང་ལ་
བདག་པ་མཚོན་པར་བྱས། ཁོས་བུ་མོ་རྒྱགས་པ་ཨ་མན་དྷ་ཀྲུང་ཝེ་དམག་དཔོན་ཨོ་ཐོར་
ཕུལ་བ་དང་། “ཀྲོ་མ་ཀྲུ” ཨེ་ཝོ་ཧྲའོ་ཝེ་དམག་དཔོན་ཧྥུ་རོད་ཚེར་སྤྲད་ཅིང་། དེ་ཚོའི་
ཁྲོད་ཀྱི་གཟུགས་ཐུང་ཤོས་ཡིན་པ་རོད་ཆལ་དམག་དཔོན་ཁྲོད་ཀྱི་ལོ་ན་གཞོན་ཤོས་ཡིན་པ།
སྐམ་ཞིང་རིད་པའི་ཧོ་རྗེ་ཝེ་ལེམ་ཧྥོན·ཨེ་རོད་ཁེར་བགོས། རོད་ཆལ་ནི་ན་སོ་ཤིན་ཏུ་ཕྲ་
བའི་གཞོན་ནུ་མ་སྐྲ་ལོ་རྫ་མདོག་ཅན་ཞིག་ཡིན་པ་དེའི་མིག་ནི་སྣག་ཐིགས་ནག་པོ་གཉིས་
ལྟར་ནག་པ་དང་། ཡ་ཧུ་དའི་བུ་མོ་དེའི་སྣ་གཟེངས་མཐོ་བ་དེ་ལས་མོའི་རིགས་རྒྱུད་དེ་
ཀུན་སྣ་གུག་ཡིན་པར་འདོད་པའི་ཆོས་ཉིད་དེའི་ཐད་ད་དུང་བརྟག་དགོས་པར་གྱུར།
དེ་མིན་དེ་ཀུན་ཤིན་ཏུ་མཛེས་ཤིང་། ཤ་ཉམས་རྒྱས་པ་དང་། མཛེས་ཉམས་ཐད་ལ་
ཁྱད་པར་མངོན་གསལ་དོད་པོ་མེད་ཅིང་། ཉིན་ལྟར་སྐྱི་ཤའི་འཚོ་བ་དོན་གཉེར་བྱས་ནས།
གཞང་ཁང་གི་ནང་དུ་འཚོ་བ་འདྲ་པོ་འདྲ་པོ་སྐྱེལ་བས། དེ་ཚོའི་གཟུགས་བྱད་དང་ཤ་རྩི་
ཧ་ལམ་གཅིག་པ་གཅིག་རྐྱང་དུ་སྣང་།
ན་གཞོན་དམག་དཔོན་གྱིས་ཕག་ཟེ་དང་ཡི་ཙི་བཙལ་ནས་དེ་ཚོ་སྐྲ་ཤད་ངོ་འཁྲུད་
ཡག་པོ་ཞིག་བྱེད་དུ་འཇུག་རྒྱུར་ཁ་གཡར་ཏེ། རང་ཉིད་ལ་བགོས་པའི་བུད་མེད་འཁྲིད་དེ་
ཐོག་ཁར་ལམ་སེང་འགྲོ་རྩིས་བྱས་ན་ཡང་། ཧྲང་ཝེ་དམག་དཔོན་གྱིས་ཐབས་མཁས་ངང་
ངོ་རྒོལ་བྱས་ཏེ། དེ་ཚོ་ཤིན་ཏུ་གཙང་བས་ཟས་ཟ་བར་ཕྱིན་ན་ཡོངས་སུ་ཆོག་པ་མ་ཟད།
ཐོག་ཁར་འགྲོ་མཁན་གྱིས་ལས་ཀ་དེ་ཚར་རྗེས། ཤོད་ལ་ཡོང་ནས་བུ་མོ་བརྗེ་འདོད་བྱེད་
246

མགུལ་རྒྱན།
ངེས་ཡིན་པ་དེས་ཐོག་ཁར་མི་འགྲོ་མཁན་དེ་ཚོ་དཀྲུག་བགྱི་རེད་ཅེས་བཤད། ཁོའི་ཉམས་
མྱོང་ཤུགས་ཆེ་བ་བྱུང་བས། མངོན་འདོད་བརྩེ་དགའི་ཟློས་གར་མ་འཁྲབ་ཀྱི་གོང་ལ། ཚང་
མས་འོ་མང་པོ་སྦྱོར་རྒྱུ་ཙམ་དུ་ཟད།
གློ་བུར་དུ་རོད་ཆལ་དབུགས་གཏོང་མི་ཐུབ་པར་གྱུར་སྣང་འཆར་ཞིང་། མིག་ཆུ་ཤར་
ཤར་དུ་ཐོན་ལ། སྣ་ཁུང་ནས་དུ་བ་འཕྱུར། མོས་ཚིག་པ་ཟ་བའི་རྟགས་བསྟན་མེད་ལ་ཁ་
ནས་ཅི་ཡང་མ་བཤད་མོད། མོ་བདག་གིར་བཟུང་མཁན་ལ་ཧུར་རེར་ལྟ་བཞིན་དུ་མིག་
ནག་པོའི་གཏིང་ན་ཁོང་ཁྲོའི་མེ་ལྕེ་ཞིག་འབར་ནས་ཡོད་པ་རེད།
ཚང་མ་སྡོད་སར་འཁོད། བཀོད་འདོམས་དཔོན་ཡང་སྤྲོ་སྣང་ཆེ་བ་ལྟར་སྣང་སྟེ། ཁོས་
ཕེ་མེ་ལཱ་ཁོ་རང་གི་གཡས་སུ་སྡོད་དུ་བཅུག་པ་དང་། བྷོ་ལོན་ཏི་ཎས་ཁོའི་གཡོན་དུ་བསྡད།
ཁོས་ལྟེབས་རྩེག་བརྒྱབ་པའི་ཅོག་རས་ཁ་ཕྱེ་གིན་དུ། “ཁྱོད་རང་གི་ཐབས་ཤེས་འདི་ཧ་
ཅང་ཡག་པོ་འདུག ཧྲང་ཝེ་དམག་དཔོན་ལགས” ཞེས་བཤད།
ཀྲུང་ཝེ་དམག་དཔོན་ཨོ་ཐོ་དང་ཀྲུང་ཝེ་དམག་དཔོན་ཧྥུ་རོད་ཚེས་མཐོ་རིམ་སྤྱི་
ཚོགས་ཀྱི་ལྷ་ལྕམ་དང་མཛངས་མའི་ལྷན་དུ་སྡོད་པ་ལྟར་ཡ་རབས་ཚུལ་ལྡན་བྱས་པས།
འཁྲིས་ཀྱི་བུད་མེད་གཉིས་དགའ་ཐག་ཆོད། འོན་ཏེ་ནན་རྗེ་ཧྥོན·ཁེར་ཝེ་ཎ་སི་ཏན་ལ་
ཆང་དད་དང་འདོད་སྲེད་ཆེ་བའི་སྲོལ་ངན་ཡོད་པ་དང་། ད་ཆ་ཉ་མོ་ཆུ་ནང་དུ་འཇུག་པ་
ལྟར་ལ་གྱུར་ནས། སྤྲོ་བའི་འཛུམ་མདངས་ཕྱུངས་ནས་བཙོག་གཏམ་མང་པོ་ཞིག་བཤད།
ཁོའི་མགོ་ལ་སྐྲ་དམར་ཐུང་ཐུང་སྐྱེས་པ་དེ་ནི་མེ་ཤོར་བ་དང་འདྲ། ཁོས་རོད་དབྱིན་གཙང་
པོའི་རྒྱུད་ཀྱི་ཧྥ་རན་སིའི་སྐད་ཀྱིས་ངོ་དགའ་སྤྲེལ་ལད་བྱེད་པ་དང་། ཁོས་བཤད་པའི་ཨར་
ཁང་བཙོག་པའི་ནང་དུ་དར་ཁྱབ་ཆེ་བའི་ངོ་བསྟོད་ཀྱི་སྐད་ཆ་དེ་ཚོ་སོ་གཉིས་མེད་པའི་བུ་
ག་ནས་ཐོན་ཏེ། ཁ་ཆུ་དང་མཉམ་དུ་བུད་མེད་དེ་གཉིས་ལ་འཐོར།
འོན་ཏེ་ཁོས་བཙོག་གཏམ་དེ་ཚོ་བཤད་དུས། ཁོའི་སྒྲ་འདོན་སྟངས་ཁྱད་མཚར་བའི་
247

འཛམ་གླིང་རྩོམ་རིག་གྲགས་ཅན་བོད་འགྱུར་དཔེ་ཚོགས།
རྐྱེན་གྱིས་དེ་ཚོས་དོན་ཚིག་གཅིག་ཀྱང་མ་གོ་རུང་མགོ་ཕྲན་བུ་འཚོས་པ་དང་འདྲའོ། །
དེ་དུས་དེ་ཚོས་གད་རྒྱངས་སྨྱོ་བ་ལྟར་བྱེད་ཅིང་། གམ་གྱི་སྐྱེས་པའི་གྲོད་ཁོག་གི་སྟེང་
དུ་འགྱེལ་བར་བྱེད་པ་དང་། ནན་རྗེའི་སྐད་ཆའི་ལད་མོ་བྱེད་ཀྱིན་བྱེད་པ་རེད། ཚུལ་དེ་
མཐོང་བ་དང་དེ་ཚོ་བཙོག་གཏམ་བཤད་དུ་འཇུག་ཆེད། ནན་རྗེས་རྐང་བཙུགས་ནས་སྐད་
ཆ་ཁྱད་མཚར་པོ་བཤད་པར་དེ་ཚོས་ཀྱང་ལད་ཟློས་བྱས། དེ་ཚོས་འཛེམ་མེད་ངང་འཆོལ་
ལབ་རྒྱག་ཅིང་། ཨ་རག་བྷོ་ཏོ་ར་ཁ་ཤས་འཐུངས་པས་དེ་ཚོ་ར་བཟི་ནས་རོ་དང་འདྲ་བར་
གྱུར། དེ་ཚོས་གདོང་རིས་ངོ་མ་བསྟན་པ་དང་། གོམས་གཤིས་ངན་པར་སྟབས་བདེའི་སྒོ་མོ་
ཕྱེ་སྟེ། གཡས་ཀྱི་སྐྱེས་པར་འོ་འཁྱུད་ཡུད་ཙམ་དང་། ཡང་ནི་གཡོན་གྱི་སྐྱེས་པར་འོ་འཁྱུད་
ཡུད་ཙམ་བྱེད་ཅིང་། ཁོ་ཚོའི་དཔུང་ལག་ལ་ཤ་གཅུས་རྒྱག་པ་དང་། གད་རྒྱངས་སྒྲོག་ལ།
སུས་ཨ་རག་བཏེགས་རུང་འཐུང་རྐྱང་བྱེད་པར་མ་ཟད། ད་དུང་མགྲིན་པ་བཙིར་ནས་ཧྥ་
རན་སིའི་གཞས་ཁ་ཤས་དང་དགྲ་དང་འཚོ་བ་མཉམ་སྐྱེལ་བྱས་ནས་ཤེས་པའི་འཇར་མན་
གྱི་གཞས་རེ་གཉིས་བཏང་།
བུད་མེད་ཀྱི་ལུས་པོ་ཁ་གདོང་ན་བཞག་ནས་བླང་ཆོག་ཡིན་པར་བརྟེན། སྐྱེས་པ་ཚོ་
ཡང་གང་མགྱོགས་རབ་ཏུ་མྱོས་པར་གྱུར། ཁོ་ཚོས་སྐད་ཅོར་འུར་ཅོར་སྨྱོ་བ་བཞིན་དུ་སྒྲོག་
པ་དང་། གསོལ་ཆས་གཅོག་ཡག་བྱེད་ཅིང་། རྣམ་འགྱུར་གང་ཡང་མེད་པའི་དམག་མིས་
སྔར་བཞིན་ཁོ་ཚོར་རྒྱབ་ནས་ཞབས་ཕྱི་ཞུ་བཞིན་ཡོད་པ་རེད།
བཀོད་འདོམས་དཔོན་གཅིག་པུས་ད་དུང་རང་ཚོད་འཛིན་ཐུབ་བགྱི་ཡོད་པ་ལྟར་སྣང་།
སྲས་མོ་ཧྥེ་ཧྥེས་རོད་ཆལ་པང་ལ་བཏབ་ནས་ཁོ་རང་གི་པུས་མོའི་སྟེང་དུ་སྡོད་ལ་
བཅུག ཁོ་ཡང་རྣམ་འགྱུར་སྒམ་ནན་ཡོད་རུང་སྤྲོ་ངར་རབ་ཏུ་རྒྱས། ཁོས་སྐབས་རེ་མོའི་
སྐེའི་སྟེང་དུ་དུད་པའི་ཤིང་ནག་པོ་བཞིན་གྱི་སྐྲ་སུ་ལུ་གནག་སྣུམ་ལ་འོ་སྨྱོ་བ་ལྟར་སྦྱོར་
བ་དང་། མོའི་སྟོད་གོས་སྨད་འབྱར་མ་དང་ཤའི་བར་གྱི་སྲུབས་ཆུང་ངུའི་ནང་དུ་སྣ་ཁུང་
248

མགུལ་རྒྱན།
བརྐྱངས་ཏེ། མོའི་དྲོད་འཇམ་གྱི་ཤ་རྒོད་དང་ལུས་དྲི་ཞིམ་པོར་སྣོམ་པར་བྱེད། སྐབས་རེ་སྨྱོ་
འབོག་ལྟ་བུའི་གཅན་གཟན་གྱི་རང་གཤིས་དང་གཏོར་བཤིག་གཏོང་འདོད་ཀྱིས་བསྐུལ་
བའི་འོག་ཏུ། གོས་ཀྱི་ཕྱི་ནས་མོ་ལ་ཤ་གཅུས་ལྷད་མེད་བརྒྱབ་ནས། མོ་ནི་ཚ་ཟུག་མ་བཟོད་
པར་སྐད་ངན་ཤོར། ཁོས་མོ་པང་དུ་བཏབ་སྟེ་བཙིར་གནོན་ཤུགས་ཆེན་བྱས་ནས། མོ་དང་
རང་ཉིད་ངོ་བོ་གཅིག་ཏུ་འདྲེས་པར་འདོད་པ་ལྟར་བྱེད་དོ། །ཁོས་ད་དུང་རང་ཉིད་ཀྱི་མཆུ་
སྒྲོས་ཡ་ཧུ་དའི་བུ་མོའི་མཆུ་སྒྲོས་མཉེན་པོའི་སྟེང་དུ་མནན་ཏེ། མོ་ཧ་ལམ་དབུགས་འགག་
པའི་བར་འོ་སྦྱོར་བ་དང་། གློ་བུར་དུ་ཁོས་ཤེད་ཀྱིས་མོ་ལ་སོ་བཏབ་ནས་ཁྲག་དམར་ཐོན་ཏེ།
གཞོན་ནུ་མའི་མ་ལེའི་སྟེང་དུ་བཞུར་བ་དང་། སྟོད་གོས་སྨད་འབྱར་མའི་བྲང་ཁའི་སྟེང་དུ་
ཐིགས་པ་བརྒྱབ།
མོས་སླར་ཡང་ཁོ་ལ་སྡང་མིག་ཐེངས་གཅིག་བལྟས་པ་དང་། རྨ་ཁ་འབྱིད་གིན་
དུ་་ངན་འདི་ལ་ངན་ལན་འཇལ་ངེས་ཡིན" ཞེས་སྐད་ཆུང་ངུས་བཤད་ཀྱིན་བྱས། ཁོས་
ཡ་ང་སྙིང་རྗེ་མེད་པའི་གད་མོ་དགོད་བཞིན་དུ། “ཁྱོད་ཀྱིས་འཇོལ་དང” ཟེར།
ཟས་མཇུག་གི་ཞལ་ཏོག་ཟ་རན་པ་དང་། ཚང་མས་ཨ་རག་ཤམ་ཕེན་ཁེངས་པར་
བླུགས། བཀོད་འདོམས་དཔོན་གྱིས་ཡར་ལངས་ནས། གོང་མའི་བཙུན་མོ་ཨོ་གྷ་སེ་ཐར་སྐུ
ཚེ་ཞབས་པད་བརྟན་པའི་སྨོན་འདུན་ཞུ་ཉམས་ཀྱི་སྐད་ཀྱིས།
“འདིར་བཞུགས་མཁྱེན་ལྡན་མ་ཚོའི་ཆེད་དུ་ཞབས་དག་ཡིན་ད” ཞེས་སུ་གྲོས་
མགོ་བཏོན་པས་ན། ཆང་འདྲེན་སྨོན་ཚིག་གཅིག་རྗེས་གཉིས་མཐུད་ངང་མགོ་ཚུགས།
དམག་མི་དང་ར་བཟི་བའི་སྤམ་རྫུ་དང་བཙོག་གཏམ་གྱི་བཞད་གད་སློང་བ་ཡོད་ཚད་
འཛོམས་པ་དང་། མ་རབས་ཀྱི་གཏམ་དེ་ཚོའི་དོན་ཕ་རོལ་པོས་མ་གོ་བས་ན་དེ་བས་ཀྱང་
སྐྱུག་བྲོ་བར་སྣང་།
ཁོ་ཚོས་གཅིག་རྗེས་གཉིས་མཐུད་དུ་ཡར་ལངས་ཏེ། བསམ་བློ་ཡང་ཡང་གཏོང་བ་དང་།
249

འཛམ་གླིང་རྩོམ་རིག་གྲགས་ཅན་བོད་འགྱུར་དཔེ་ཚོགས།
ཁ་མཚར་དགོད་བྲོའི་རྩལ་འདོན་ཅི་ཐུབ་བྱས་ཤིང་། བུད་མེད་དེ་ཚོ་ནི་ར་བཟི་ནས་ཕར་ཡོར
ཚུར་ཡོར་དང་། མིག་མདངས་གསལ་ལ་མི་གསལ་ལ་གྱུར་ཅིང་། མཆུ་ཏོས་ཁ་ལ་མི་ཉན་ན་
ཡང་ད་དུང་ཐེངས་ངོ་རེ་བཞིན་དུ་དེའི་ཐད་ཐལ་མོ་བརྡབས་ཅི་ཐུབ་བྱེད་པ་རེད།
ཧྲང་ཝེ་དམག་དཔོན་གྱིས་ཆང་འཐུང་རྩེད་འཇོར་རོལ་བར་ཆགས་སྤྱོད་བརྩེ་དགའི་
ཉམས་ཕྲན་བུ་སྣོན་སྙིང་འདོད་པ་འདྲ་སྟེ། ཁོས་སླར་ཡང་ཆང་ཕོར་བཏེགས་ཏེ། “ང་ཚོས་
བུད་མེད་ཀྱི་སེམས་པ་བཀུག་པར་ཞབས་དག་ཡིན་ད” ཞེས་སུ་གྲོས་མགོ་བཏོན།
དེ་འཕྲལ་དུ་ཀྲུང་ཝེ་དམག་དཔོན་ཨོ་ཐོ་སྟེ། ནགས་ཚལ་ནག་པོའི་དོམ་རྒན་དེས་ཀྱང་
ཡར་ལངས་པ་དང་། ཨ་རག་ངར་པོས་གྲོད་ཁོག་བཀང་ནས་མགོ་ཡུ་འཁོར་ཞིང་། ཆང་
བཅུད་ཀྱིས་གློ་བུར་དུ་ཁོའི་རྒྱལ་གཅེས་རིང་ལུགས་ཀྱི་སྨྱོ་ངར་བསླངས་ནས། “ང་ཚོས་ཧྥ་
རན་སི་དབང་དུ་བསྡུས་པར་ཞབས་དག་ཡིན་ད” ཞེས་སྐད་འབོད་ཆེན་པོ་བྱས།
བུད་མེད་ཚོ་བཟི་ཡོམ་ཡོམ་ལ་གྱུར་ཟིན་རུང་། མ་གྲོས་གཅིག་མཐུན་ངང་ཁ་རོག་ལ་
བསྡད། རོད་ཆལ་ཚིག་པ་ཟོས་ནས་འཁྲུག་འཁྲུག་ཏུ་འདར་བ་དང་། ཁ་ཕྱིར་སློག་སྟེ།“ཞོག་
ཅིག ངས་ཧྥ་རན་སི་པ་ཁ་ཤས་མཐོང་མྱོང་བ་དེ་ཚོའི་མདུན་དུ་ཁྱོད་ཀྱིས་འདི་འདྲ་ཞེས་
བཤད་ཕོད་བགྱི་མ་རེད” ཅེས་ཁོ་ལ་བཤད།
དེ་དུས་ཧོ་རྗེ་གཟུགས་ཐུང་གིས་སྔར་བཞིན་མོ་པང་དུ་བཏབ་ཡོད། ཁོས་གད་མོ་
བགད་ཅིང་། ཨ་རག་བཏུངས་པས་ཁོ་སྣང་བ་ཅུང་སྐྱིད་དུ་སོང་སྟེ། “ཧ། ཧ། ཧ། ངས་ནི་
ཧྥ་རན་སི་པ་དེ་འདྲ་བ་མཐོང་མྱོང་གཏན་ནས་མེད། ང་ཚོ་སླེབས་པ་དང་ཁོ་ཚོ་སྔ་ས་ནས་
བྲོས་ཟིན་འདུག” ཅེས་བཤད།
བུ་མོ་དེས་ཁོང་ཁྲོ་གནོན་མི་ཐུབ་པར་ཁོའི་ངོ་ལ་གཏད་དེ། “ལྟས་ངན་ཁྱོད་ཀྱིས་རྫུན་
བཤད་ཀྱིས" ཞེས་སྐད་ཅོར་བརྒྱབ།
ཁོས་ལག་མདས་འཕིགས་པའི་སྣུམ་ཚོན་རི་མོ་དེ་ཚོར་འབྲུ་ཚུགས་སུ་ལྟ་དུས་བཞིན་
250

མགུལ་རྒྱན།
དུ་མིག་སྐྱ་མདོག་དེ་ཟུང་གིས་མོ་ལ་ཡུད་ཙམ་ལྡིར་ནས་བལྟས་རྗེས། ཁྲེལ་དགོད་བྱེད
བཞིན་དུ། “ཧ། ཧ། བྱས་ན་མཛེས་མ། ང་གཉིས་ཀྱིས་ཁྱོད་ཀྱིས་ཟེར་བའི་ཧྥ་རན་སི་པ་དེ་
ཚོའི་སྐོར་གླེང་བར་བྱ། ཁོ་ཚོར་དཔའ་བློ་ཁོག་ཡོད་ན། ང་རང་ཚོ་ད་ལྟ་འདིར་མཉམ་དུ་
སླེབས་བགྱི་རེད་པས” ཞེས་ཁོས་བཤད་རྒྱུ་ཇེ་ངར་ཇེ་ངར་ལ་ཕྱིན། “ང་ཚོ་ནི་ཁོ་ཚོའི་
བདག་པོ་ཡིན། ཧྥ་རན་སི་ང་ཚོར་དབང་བ་རེད།”
མོས་ཧོབ་སྟེ་ཁོའི་པང་ནས་ཐར་བ་བྱས་ཏེ། རང་ཉིད་ཀྱི་ཁྲིའུའི་སྟེང་དུ་ལོག་སྡོད་བྱས།
ཁོས་ཡར་ལངས་ནས་ཨ་རག་ཆང་ཕོར་གསོལ་ཅོག་གི་དབུས་དཀྱིལ་བར་བརྐྱངས་ཏེ། “ཧྥ་
རན་སི་དང་ཧྥ་རན་སི་པ་དང་། ཧྥ་རན་སིའི་ཤིང་ནགས་དང་། ཞིང་ཁ་དང་། ཁང་པ་ཚང་མ་
ང་ཚོར་དབང་བ་རེད” ཅེས་སུ་སྐད་གསང་མཐོན་པོས་ཡང་ཡང་བསྒྲགས།
སྐྱེས་པ་གཞན་དག་དེ་ཚོ་ཡང་རབ་ཏུ་བཟི་ཡོད་པས་ན། གློ་བུར་དུ་དམག་འཁྲུག་གི་
སྨྱོ་ངར་ཞིག་དང་། ཀླ་ཀློའི་སྙིང་སྟོབས་ཤིག་གིས་རྒྱུད་བསྐུལ་བའི་འོག་ཏུ། ཨ་རག་ཆང་
ཕོར་བཟུང་སྟེ། བོ་རོ་ཤེ་ཁྲི་ལོར་བརྟན་པར་ཤོག་ཅེས་སྐད་ཅོར་བརྒྱབ་རྗེས། ཆང་ཕོར་ནང་
གི་ཨ་རག་གཙང་མར་འཐུངས།
བུ་མོ་ཚོས་རྒོལ་གཏམ་བརྗོད་མེད་དེ། དེ་ཚོ་འཇིགས་ཐག་ཆོད་ནས་ཁ་རོག་ལ་མི་
སྡོད་ཀ་མེད་ཐུག་པ་རེད། རོད་ཆལ་ཡང་སྨྲ་རྒྱུ་མེད་པར་གྱུར་རྐྱེན་ཁ་མ་གྲག དེ་དུས་ཧོ་རྗེ་
གཟུགས་ཐུང་དེས་སླར་ཡང་ཨ་རག་ཤམ་ཕེན་ཆང་ཕོར་གང་ཁེངས་པར་བླུགས་ཏེ། ཆང་
ཕོར་ཡ་ཧུ་དའི་བུ་མོའི་སྤྱི་གཙུག་ཏུ་བཞག་ནས། “ཧྥ་རན་སི་པའི་བུད་མེད་ཀུན་ཡང་ང་
ཚོར་དབང་བ་རེད” ཅེས་སྐད་བརྒྱབ།
རོད་ཆལ་གྱིས་ཧོབ་སྟེ་ཡར་ལངས་པས། ཆུ་ཤེལ་གྱི་ཆང་ཕོར་འགྱེལ་ནས་ཨ་རག་ཤམ་
ཕེན་སེར་ཆིལ་ཆིལ་དུ་ཁྲུས་དབང་གནང་བ་ལྟར་ཚང་མ་མོའི་གནག་སྣུམ་སྐྲ་ལོའི་ནང་
བཤོས་པ་དང་། ཆང་ཕོར་ས་ལ་ཟགས་ནས་ཧྲུག་ཆག་ཏུ་ཕྱིན། མོས་མཆུ་ཏོ་འཁྲུག་འཁྲུག་
251

འཛམ་གླིང་རྩོམ་རིག་གྲགས་ཅན་བོད་འགྱུར་དཔེ་ཚོགས།
ཏུ་འདར་བཞིན་ཁྲེལ་དགོད་བྱེད་མུས་ཡིན་པའི་དམག་དཔོན་དེ་ལ་སྡང་མིག་བགྲད་དེ།
ཁོང་ཁྲོས་འགག་པར་གྱུར་པའི་སྐད་ཆུང་ངུས། “དེ། དེ། དེ་འདྲ། སྲིད་ཀྱི་མ་རེད། ཧིན།
ཁྱོད་ཚོར་ཧྥ་རན་སིའི་བུད་མེད་རག་བགྱི་མ་རེད” ཅེས་བཤད།
བརྙས་རྩེད་བློ་ཡིད་གང་ཚིམ་བྱེད་ཆེད་དུ། ཁོས་མར་བསྡད་ནས་ཕད་རོད་སི་པའི་
སྐད་ཀྱི་ལད་མོ་ཅི་ཐུབ་བྱས་ཏེ། “ཁོང་མོ་ཡག་པ་ལ། ཡག་པ་ལ། འོན་ཏེ་ངའི་ནོར་བུ་ཆུང་
ཆུང་ལགས། ཁྱོད་འདིར་ཅི་བྱེད་པར་ཡོང་བ་ཡིན་ནམ” ཟེར།
མོ་ནི་ཡི་མུག་སེམས་གཡེང་ལ་གྱུར་ནས་ཁོས་ཅི་བཤད་པ་གསལ་པོ་མ་གོ་བར་སྔོན་
ལ་ཁ་གདངས་མིག་བགྲད་ལ་གྱུར་ནས་ཁ་རོག་པར་ཡུད་ཙམ་ལུས་པ་དང་། དེ་ནས་ཁོས་
ཅི་བཤད་པ་མགོ་འཚོས་རྗེས་མོ་རབ་ཏུ་ཁྲོས་ཏེ། མགོ་མེད་མཇུག་མེད་ངང་ཁོ་ལ་གཏད
ནས། “ང་། ང་། ང་ནི་བུད་མེད་མ་རེད། ང་། ང་ནི་སྨད་འཚོང་མ་རེད། བོ་རོ་ཤེ་པར་དགོས་
པ་དེ་རེད" ཅེས་སྐད་ཅོར་བརྒྱབ།
མོས་བཤད་མ་ཚར་གོང་ནས་ཁོས་ལག་ངར་བསྒྲེངས་ཏེ་མོ་ལ་འགྲམ་ལྕག་གཅིག་
གཞུས་པ་དང་། ཁོས་ཡང་བསྐྱར་ལག་པ་འདེགས་དུས་ཁོང་ཁྲོས་རབ་ཏུ་མྱོས་པའི་མོས་
སྒྲོག་ཙེའི་སྟེང་ནས་ཞལ་ཏོག་གཏུབ་བྱེད་དངུལ་གྲི་ཞིག་བླངས་པ་དང་། གནས་ཚུལ་ཐོན་
པ་ཤིན་ཏུ་མྱུར་བས། དང་ཐོག་སུས་ཀྱང་སྣང་བ་མ་བྱུང་བར། མོས་ཁོའི་སྐེ་ལ་བཙུགས་པས་
ཏག་ཏག་ཁོའི་བྲང་ཐོད་ཀྱི་ཀོང་ཀོང་དེར་ཟུག་པ་རེད།
ཁོས་བཤད་བཞིན་པའི་སྐད་ཆའི་ཚིག་ཕྱེད་ཀ་མིད་པའི་ནང་དུ་ཆད་པ་དང་། ཁོ་གཡོ་
མེད་འགུལ་མེད་དུ་ཁ་ཆེར་གདངས་ཤིང་མིག་མདངས་འཇིགས་རུང་མངོན།
དེར་ཡོད་པའི་བོ་རོ་ཤེ་པ་ཚང་མས་འདྲོག་སྐད་རྒྱག་པ་དང་། ཟང་ཟིང་ངང་ཡར་ལ་
ལངས། དེ་དུས་རོད་ཆལ་གྱིས་རང་ཉིད་ཀྱི་ཁྲིའུ་བསྒྲུགས་ཏེ་ཀྲུང་ཝེ་དམག་དཔོན་ཨོ་ཐོའི་
རྐང་པར་གཞུས་པས། ཀྲུང་ཝེ་དམག་དཔོན་རྡིག་སྒྲ་དང་བཅས་ལ་འགྱེལ་བ་དང་། དགྲ་
252

མགུལ་རྒྱན།
བོས་འཛིན་ལོང་མ་བྱུང་གི་གོང་ལ་མོས་སྒེའུ་ཁུང་གི་ཕྱིར་མཆོངས་ཏེ། ཆར་ཆེན་སྔར་
བཞིན་འབབ་མུས་ཡིན་པར་མ་ལྟོས་པར་མུ་མེད་ཀྱི་མུན་ནག་ཁྲོད་དུ་བཤར་ནས་ཕྱིན།
སྐར་མ་གཉིས་ཀྱི་རྗེས་སུ་སྲས་མོ་ཧྥེ་ཧྥེ་གྲོངས་པ་རེད། ཧྥུ་རོད་ཚེ་དང་ཨོ་ཐོས་ལག་
མདའ་བཏོན་ཏེ་པུས་མོ་ས་ལ་བཙུགས་ནས་ཞུ་བ་ཡང་ཡང་འཐེན་མཁན་བུད་མེད་ལྷག་
མ་དེ་ཚོ་གསོད་པར་འདོད། ཧྲའོ་ཤའོ་དམག་དཔོན་གྱིས་དམར་གསོད་དེ་བཀག་འགོག་
ཅི་ཐུབ་བྱས་པས་འགོག་ཐུབ་ཙམ་བྱུང་སྟེ། སྐྲག་ནས་བླ་འཁྱར་བའི་བུད་མེད་བཞི་པོ་དེ་
དག་ཁང་པ་གཅིག་གི་ནང་དུ་འཇུག་མཁན་བཏང་ཞིང་། དམག་མི་གཉིས་ལྟ་སྲུང་བྱེད་དུ་
བཅུག་རྗེས། ཁོས་དམག་མི་བཀོད་སྒྲིག་བྱས་ཏེ་དམག་འཐབ་ཐེངས་གཅིག་བྱེད་པ་བཞིན་
དུ་བྲོས་བྱོལ་ལ་ཤོར་བའི་བུད་མེད་དེ་འདེད་འཛིན་བྱེད་མཁན་སྒྲིག་འཛུགས་བྱས་ཤིང་མོ་
འཛིན་ཐུབ་ཤག་བྱས།
བཙན་སྐུལ་སྡིགས་མོ་བྱས་ནས་དམག་མི་ལྔ་བཅུ་མེ་ཏོག་ལྡུམ་ར་ཆེན་མོར་བསྐོངས་
པ་དང་། གཞན་ཡང་མི་ཉིས་བརྒྱ་ནགས་ཚལ་དང་རི་ཁུག་གི་ཁྱིམ་ཚང་ཡོད་ཚད་ལ་སྔོག་
བཤེར་བྱེད་པར་བཏང་།
ཡུད་ཙམ་རིང་ལ་གསོལ་ཆས་བསྡུས་ནས་གསོལ་ལྕོག་དེ་གདུང་ཁྲིར་གྱུར། དམག་
དཔོན་བཞི་པོའི་རྣམ་འགྱུར་སྒམ་ནན་ལྡན་ཞིང་ར་དྭངས་ཟིན་ཏེ། དམག་རྒྱག་ལས་སྒྲུབ་
མཁན་དམག་མིའི་ཡ་ང་སྙིང་རྗེ་བྲལ་བའི་རྣམ་འགྱུར་དེ་འདྲ་སྟོན་བཞིན་དུ་སྒེའུ་ཁུང་གི་
མདུན་དུ་ལངས་ལངས་པར་བསྡད་དེ་མུན་ཁྲོད་ལ་ལྟ་བར་བྱེད་དོ།།
དྲག་ཆར་ནི་ད་དུང་འབབ་མུས་ཡིན་པ་དང་། ཚར་རྒྱུ་རྫོགས་རྒྱུ་མེད་པའི་ཆར་སྒྲ་
ཤག་ཤག་གིས་མཚན་མུན་ཁེངས། གནམ་ནས་བབས་པའི་ཆུ་དང་། ས་ངོས་ནས་རྒྱུ་བའི་
ཆུ། ཐིགས་པ་བརྒྱབ་པའི་ཆུ། ས་འོག་ནས་འཕྱུར་བའི་ཆུ་བཅས་ཀྱིས་ཆུ་སྒྲ་ཤང་ཤང་ངང་
ལ་མཉམ་དུ་བཞུར།
253

འཛམ་གླིང་རྩོམ་རིག་གྲགས་ཅན་བོད་འགྱུར་དཔེ་ཚོགས།
གློ་བུར་དུ་མེ་མདའི་སྐད་སྒྲ་ཞིག་གྲག་པ་དང་། དེ་འཕྲལ་རྒྱང་ཐག་རིང་པོའི་ས་ནས་
སླར་ཡང་ཐེངས་གཅིག་གྲག དུས་ཡུན་ཆུ་ཚོད་བཞིའི་ནང་དུ་དེ་ལྟར་ངང་ལ་ཉེ་རྒྱང་གང་
ས་ནས་མེ་མདའི་སྒྲ་དང་། འདུ་རུབ་བྱས་པའི་འུར་སྒྲ་དང་། མགྲིན་སྒྲ་ཤས་ཆེ་བའི་སྐད་
ཅོར་གྱི་སྒྲ་ཁྱད་མཚར་པོ་བཅས་ཡང་ནས་ཡང་དུ་ཐོས་རྒྱུ་ཡོད་པ་དེ་ནི་ཕན་ཚུན་འབོད་
རེས་བྱེད་པ་དང་འདྲའོ།།
ནམ་གསལ་དུས་མངགས་པའི་མི་ཚོ་ལོག་སླེབས་པ་རེད། དམག་མི་གཉིས་བསད་པ་
དང་། དམག་མི་གསུམ་ལ་རྨས་སྐྱོན་ཕོག་ཡོད་པ་དེ་ནི་རྗེས་འདེད་ཀྱི་སྨྱོ་ངར་ཁྲོད་དུ་རང་
ཉིད་སོ་སོའི་མིས་གླེན་རྟགས་ཀྱི་ལས་ཀ་བྱས་པ་ཞིག་རེད།
འོན་ཏེ་རོད་ཆལ་མ་རྙེད་པ་རེད།
དེ་ཡི་རྐྱེན་གྱིས་ཡུལ་མིར་འཇིགས་སྐུལ་དྲག་གནོན་དེ་མ་ཐག་ཏུ་མགོ་ཚུགས་པ་རེད།
ཁོ་ཚོའི་སྡོད་ཁང་བསྔོགས་ནས་ཟང་ངེ་ཟིང་ངེ་བཟོས་པ་དང་། གྲོང་གསེབ་དང་གྲོང་རྡལ་
ཚང་མར་སྔོག་བཤེར་གཏོང་བར་རྒྱུགས་ནས་སྡོད་བཟོད་མི་བདེ་བ་བཟོས་ན་ཡང་། ཡ་ཧུ་
དའི་བུ་མོ་དེས་ཕྱིན་ཤུལ་ཙམ་ཡང་བཞག་མེད་པ་ལྟ་བུར་སྣང་།
དམག་དཔོན་ཆེན་མོར་སྙན་ཞུ་འབྱོར་རྗེས། དམག་དཔུང་གི་ནང་དུ་མིག་ལྟོས་
ངན་པ་ཞིག་མི་ཡོང་བའི་ཆེད་དུ། དོན་དེ་ཕྱིར་བསྒྲགས་མི་ཆོག་པའི་བཀའ་རྒྱ་བཏང་
བ་རེད། དེས་བཀོད་འདོམས་དཔོན་ལ་དམག་ཁྲིམས་གཞིར་བཞག་གིས་ཆད་པ་བཅད་
པ་དང་། ཧྲའོ་ཤའོ་དམག་དཔོན་གྱིས་ཁོའི་འོག་རིམ་ལ་ཆད་གཅོད་བྱས། དམག་དཔོན་
ཆེན་མོས། “ང་ཚོས་དམག་རྒྱག་པ་དེ་ནི་བག་མེད་ལོངས་སྤྱོད་དང་སྨད་འཚོང་མར་མགོ་
བསྐོར་བའི་ཆེད་དུ་མ་རེད" ཅེས་སྐྱོན་བརྗོད་བྱས། བྷོ་རྗེ་ཧྥོན·ཧྥལ་སི་བྷེར་ཀེས་ངོ་ཚ་ཁ
སྐྱེངས་ངང་དེ་ཁུལ་གྱི་མི་ལ་འཁོན་ལན་བསློག་རྒྱུའི་ཐག་བཅད།
ཁ་གཡར་ས་ཞིག་བཙལ་ནས་དྲག་གནོན་འཛེམ་མེད་དུ་བྱེད་ཆེད། ཁོས་ཆོས་ཁང་
254

མགུལ་རྒྱན།
དེའི་ཆོས་མཛད་འཚོལ་མཁན་བཏང་ནས། ཁོ་ལ་ཧོ་རྗེ་ཧྥོན-ཨེ་རོད་ཁེ་པུར་འཇུག་བྱེད
དུས་ཅོང་དྲིལ་བརྡུང་རྒྱུའི་བཀའ་བཏང་བ་རེད།
ཁོའི་བསམ་ཡུལ་ལས་ཡོངས་སུ་འདས་པ་ཞིག་ལ། ཆོས་སྤེལ་མཁན་གྱིས་ཁ་ལ་ཧ་ཅང་
ཉན་པོ་དང་། ཁེངས་སྐྱུང་གུས་ཞབས་ཧ་ཅང་ཆེན་པོ་བྱས་ཤིང་། ཐ་ན་དངངས་འཚབ་ཆེན་
པོ་བྱས། དམག་མི་ཁ་ཤས་ཀྱིས་སྲས་མོ་ཧྥེ་ཧྥེའི་ཕུང་པོ་བཏེགས་པ་དང་། རྒྱབ་མདུན་དང་
གཡས་གཡོན་ཚང་མར་མེ་མདའ་ཕྲག་པར་འཁུར་ཞིང་མདེལ་ཤུབས་སྐེད་པར་དཀྲིས་པའི་
དམག་མིས་སྲུང་སྐྱེལ་བྱེད་བཞིན་དུ་ཨེར་ཝེལ་རྫོང་མཁར་དང་བྲལ་ཏེ་དུར་སར་བསྐྱོད་དུས།
ཆོས་ཁང་གི་ཅོང་དྲིལ་དེ་ཡང་བསྐྱར་ཐེངས་དང་པོ་བརྡུངས་པ་དེ་ཉིད་འཆི་བརྡ་ཡིན་རུང་
དབྱངས་འགྲོས་དེ་ནི་དེ་ལྟའི་བློ་བདེ་བག་ཕེབས་དང་ལྡན་པ་དེ་ནི་མཛའ་བརྩེའི་ལག་པ་
ཞིག་གིས་སྤྲོ་སེམས་འཁོལ་བའི་ངང་ནས་དེ་ལ་འཆང་བ་དང་འདྲའོ། །
དགོང་མོ་སླར་ཡང་ཅོང་བརྡ་དེ་གྲག་པ་དང་། ཉིན་གཉིས་པར་ཡང་བརྡུངས་ཤིང་།
དེ་ནས་བཟུང་སྟེ་ཉིན་ལྟར་བརྡུངས་པ་མ་ཟད། ཇི་ལྟར་བརྡུང་དུ་བཅུག་ན་ཡང་དེ་ལྟར་
རང་རྡུང་བར་བྱེད། སྐབས་རེ་ཐ་ན་མཚན་ཕྱེད་ལ་ཡང་དེ་ཉིད་རང་འགུལ་གྱིས་གཡོ་
འགུལ་བྱས་ཏེ། མུན་ནག་གི་ཁྲོད་དུ་སྒྲ་སྙན་ཞིང་འཇེབས་པ་ལན་གཉིས་གསུམ་རེ་གྲག་
པ་དེ་ནི་གློ་བུར་ཅི་མེད་དུ་གཉིད་ལས་སད་དེ། རང་ཉིད་ཀྱི་གང་ཡིན་འདི་ཡིན་མེད་པའི་
དགའ་སྤྲོ་གནོན་མི་ཐུབ་པ་དང་འདྲ། ཡུལ་མི་ཚོས་དེ་ལ་གདོན་ཞུགས་ཡོད་ངེས་རེད་ཅེས་
བཤད་པ་དང་། ཆོས་ཁང་དེའི་ཆོས་མཛད་དང་དཀོན་གཉེར་ཕུད། ཅོང་ཁང་དེའི་ཕྱོགས་
སུ་འགྲོ་ཕོད་མཁན་སུ་ཡང་མེད་པར་གྱུར།
དོན་དུ་ཅོང་ཁང་གི་ནང་དུ་བུ་མོ་ཤ་ཚ་རྒྱུ་ཞིག་གབ་ནས་བསྡད་དེ། སེམས་ཁྲལ་དང་
ཁེར་གདུང་གི་འཚོ་བ་སྐྱེལ་བཞིན་ཡོད་པ་དང་། མི་དེ་གཉིས་ཀྱིས་ཁ་ཁར་ལ་མོ་ལ་ལྟོ་
ཆས་སྐྱེལ་བ་རེད།
255

འཛམ་གླིང་རྩོམ་རིག་གྲགས་ཅན་བོད་འགྱུར་དཔེ་ཚོགས།
འཇར་མན་གྱི་དམག་དཔུང་མ་བྲལ་གྱི་བར་དུ་མོས་དེ་རུ་གབ་གབ་པར་བསྡད་རྗེས།
ཉིན་ཞིག་གི་དགོང་མོ་ཆོས་ཁང་དེའི་ཆོས་མཛད་ཀྱིས་རུ་ཊིའི་ཚོང་ཁང་གི་སྦྱིན་བདག་
གི་ས་ནས་འགྲུལ་སྐྱེལ་ཤིང་རྟ་རྐུབ་སྟེགས་རིང་པོ་ཅན་ཞིག་སྔོན་ནས་གཡར་ཏེ། རང་ཉིད་
ངོ་མས་བཙོན་མ་དེ་རུ་ཨེན་མཁར་སྒོའི་སྒོ་འགྲམ་བར་དུ་བསྐྱལ་བ་དང་། དེ་གར་སླེབས་
རྗེས་ཆོས་སྤེལ་མཁན་དང་མོ་འོ་འཁྱུད་བྱས་ནས་ཁ་གྱེས། མོ་ཤིང་རྟ་ལས་བབས་ཏེ་གོམ་
སྟབས་མྱུར་པོས་གཞང་ཁང་ལ་ལོག་ཅིང་། བདག་མོའི་བསམ་པར་མོ་སྔ་ས་ནས་ཤི་ཚར་བ་
རེད་སྙམ།
མི་རིང་བའི་རྗེས་སུ། ཕྱོགས་རིས་མེད་པའི་རྒྱལ་གཅེས་པ་ཞིག་དང་ཐོག་མོའི་དཔའ་
མོའི་བྱ་སྤྱོད་ལ་རྗེས་སུ་ཡིད་རངས་སྐྱེས་པ་དང་། དེ་ནས་མོ་ལ་སེམས་པ་ཤོར་ཏེ། གཞང་
ཁང་ནས་མོའི་མི་ལུས་བླུས་ནས་ཆུང་མར་བླངས་པས། འཇིག་རྟེན་འདིའི་སྟེང་གི་ཁྱིམ་
ཐབ་གཞན་ཀུན་དང་འདྲ་བར་མོ་ཡང་སྐྱེ་བོའི་བརྩི་འཇོག་ཞུ་ཡུལ་གྱི་ལྕམ་སྐུ་ཞབས་ཤིག་
ལ་གྱུར་པ་རེད།
256

ལོང་བ། )
ཞོགས་པའི་ཉི་གཞོན་མཐོང་དུས་ང་ཚོར་དགའ་སྤྲོ་དེ་ལྟ་ཡོང་དོན་ཅི་ཡིན་ནམ། ས
ཆེན་ཀུན་ཏུ་ཁྱབ་པའི་ཉི་འོད་དེས་ང་ཚོའི་འཚོ་བར་བདེ་སྐྱིད་ཀྱིས་ཁེངས་པར་བྱེད་
དོན་ཅི་ཡིན་ནམ། ནམ་མཁའ་ནི་གཡུ་ལྟར་སྔོ་ལ། རི་ཐང་ནི་སྔོ་ཞིང་ལྗང་བ་དང་། ཁང་
པ་ནི་དཀར་ཞིང་གཙང་བར་སྣང་། ང་ཚོའི་སྤྲོ་མདངས་རྒྱས་པའི་མིག་ཟུང་གིས་ཁ་དོག་
རྣམ་བཀྲ་དེ་ཚོར་ཅི་དགར་རོལ་བ་དང་། སླར་ནི་དེ་ཀུན་ང་ཚོའི་ཡིད་ཀྱི་སྤྲོ་དགར་བསྒྱུར་
བས་ན། ང་ཚོས་བྲོ་གར་དང་། རྒྱུག་པ་དང་། གླུ་དབྱངས་བཅས་ལ་རོལ་ནས། བློ་བདེ་བག་
ཕེབས་དང་། ཟབ་ཡངས་བརྩེ་དགའི་གསང་བ་རྟོགས་པར་འདོད་ལ། ང་ཚོས་ཐ་ན་ཉི་མར་
འཐམས་འཁྱུད་ཀྱིས་དེ་ལ་འོ་ཡང་སྦྱོར་འདོད་ཤུགས་ཆེན་སྐྱེ་བར་བྱེད་དོ། །
འོན་ཏེ་སྒོ་ཕུག་ཞབས་ཀྱི་རྟག་བརྟན་གྱི་མུན་ཁྲོད་དུ་འཚོ་བ་སྐྱེལ་བའི་ལོང་བ་དེ
ཚོས་ནི་དེ་ཀུན་ལ་གོ་མེད་ཚོར་མེད་བྱེད། ཁོ་ཚོ་དགའ་སྤྲོ་གསར་པའི་ཁྲོད་དུ་གནས་
རུང་ཅི་ཡིན་ཆ་མི་འཚལ་བར་བརྟེན། དེ་གར་ཁ་རོག་ལ་ཁོ་ན་བསྡད་དེ། སྐབས་སྐབས་
ལ་ཁོ་ཚོའི་དགའ་མཆོང་རང་རྒྱག་འདོད་པའི་ཁྱི་དེ་ལ་སྡོད་ཚུགས་ཤིག་ཅེས་གཤེ་བར་
བྱེད་པ་རེད།
[1] རྩོམ་འདི་ནི་དང་ཐོག་སྤྱི་ལོ1882ལོའི་ཟླ3པའི་ཚེས31ཉིན་གྱི《ཀ་ལེ་ཡ་པའི་ཚགས་པར》ཞེས་
པའི་ཐོག་ཏུ་སྤེལ་ཡོད།
257

འཛམ་གླིང་རྩོམ་རིག་གྲགས་ཅན་བོད་འགྱུར་དཔེ་ཚོགས།
ཉིན་མོའི་དུས་ཚོད་ཡོལ་ཚེ། ཁོ་ཚོས་ནུ་བོ་ཆུང་ཆུང་ངམ་སྲིང་མོ་ཆུང་ཆུང་གི་ལག་
ངར་ལ་འཇུས་ཏེ་ཁྱིམ་ལ་ལོག་པར་བྱེད། གལ་སྲིད་ཕྲུ་གུ་དེས། “དེ་རིང་གི་གནམ་གཤིས་
ཡག་པ་ལ་ཨང” ཞེས་བརྗོད་ཚེ། ལོང་བས། “དེ་རིང་གནམ་གཤིས་ཡག་པོ་ཡོད་པ་དེ་རུ་
རུ“སྡོད་མི་ཚུགས་པ་དེ་ལས་ངས་ཤེས་སོང” ཞེས་ལན་འདེབས་པ་རེད།
ངས་ལོང་བ་ཞིག་ངོ་ཤེས་པ་དེས་སྡུག་པོ་མི་མྱོང་དགུ་མྱོང་མྱངས་པའི་འཚོ་བ་ནི་གདུག་
རྩུབ་དེ་ལྟར་ཆེ་བས། སྤྱིར་བཏང་གི་མིའི་བསམ་ཡུལ་ལས་ཡོངས་སུ་འདས་པ་ཞིག་རེད།
ཁོ་ནི་གྲོང་གསེབ་པ་ཡིན་པ་དེ་ནོར་མེན་དྷེའི་ཞིང་རའི་བདག་པོ་ཞིག་གི་བུ་རེད། ཕ་
མ་འཚོ་ཞིང་བཞུགས་དུས། ཁོའི་དབང་པོ་སྐྱོན་ཅན་འཇིགས་སུ་རུང་བ་དེའི་ཐད་ལ་སྡུག་
བསྔལ་ཡོད་པ་ཙམ་ལས། གང་ལྟར་ཁོ་ལ་ལྟ་སྐྱོང་བྱེད་མཁན་ཡོད་པ་རེད། འོན་ཏེ་བགྲེས་
སོང་གཉིས་སྐུ་གཤེགས་རྗེས། ཉམ་ང་བའི་མི་ཚེ་མགོ་ཚུགས་པ་རེད། གཅེན་མོ་ཞིག་ཡོད་
པ་དེས་ཁོ་ཉར་བ་དང་། ཞིང་རའི་མི་ཚང་མས་ཁོ་ཁོ་ཚོར་བརྟེན་ནས་ལྟོ་ཟ་མཁན་གྱི་སྤྲང་
པོར་བརྩིས་ཏེ། ལྟོ་དུས་ཚང་མར་ཁོས་ཟོས་དྲགས་ཀྱི་འདུག་ཅེས་འཁང་ར་བྱེད་ཅིང་། ཁོ་
ལ་ལེ་ལོ་ཅན་དང་ཟ་འདྲེ་ཞེས་འབོད་པ་རེད། ཁོའི་གཅེན་མོའི་ཁྱོ་བོས་ཁོའི་ཤུལ་བཞག་
དངོས་པོ་དེ་རྣམས་ཧམ་བཟུང་བྱས་ན་ཡང་། ཁོ་ལ་ཐང་ཐོལ་པ་ཁ་གང་ཡང་སྟེར་བར་མི་
འདོད་པར། ལྟོགས་ཤི་མ་ཐེབས་ཙམ་ཞིག་ལས་སྟེར་གྱི་མེད་པ་རེད།
ཁོའི་གདོང་པ་ཐལ་མདོག་ཏུ་གྱུར་པ་དང་། མིག་ཆེན་པོ་སྐྱ་ཤར་དེ་གཉིས་ནི་ཡིག
སྐོགས་ཁ་སྦྱོར་བྱེད་ཀྱི་གྲོ་ཕྱེའི་རིལ་བུ་གཉིས་དང་འདྲ། ཁོ་ལ་ངན་སྨྲས་འཁེལ་དུས་སྣང་
མེད་ཚོར་མེད་རང་བྱེད་པ་དང་། ཁོ་པས་བཟོད་སྒོམ་དེ་ལྟ་བྱེད་ནུས་པས། རང་ལ་གཤེ་
གཤེ་འཁེལ་བ་ཁོས་ཚོར་གྱི་ཡོད་མེད་ཀྱང་མི་གཞན་གྱིས་ཤེས་ཐབས་དང་བྲལ། གཞན་
ཡང་ཁོས་ཤ་ཚའི་བྲོ་བ་མྱངས་མྱོང་རྩ་ནས་མེད་དེ། ཨ་མ་ཁོ་ལ་དགའ་པོ་མེད་པར་གཏུམ་
[1]རུ་རུ་ནི་ཁྱི་ཞིག་གི་མིང་ངོ་། །
258

མགུལ་རྒྱན།
དྲག་རང་སྟོན་པ་རེད། དེ་ཡང་ཞིང་གྲོང་དུ་ཕན་མ་ཐོགས་ན་གནོད་སྐྱེལ་མཁན་ལ་བརྩི་
རྐྱང་བྱེད་དེ། བྱ་མོ་ཨ་མས་བྱ་ཕྲུག་གི་ཁྲོད་ནས་དབང་པོར་སྐྱོན་ཡོད་མཁན་དེ་མཆུ་ཏོག་
བརྒྱབ་ནས་གསོད་པ་དེ་བཞིན་དུ། གྲོང་གསེབ་པས་ཀྱང་དེ་འདྲ་རང་བྱེད་པ་རེད།
ཐང་འཐུངས་ཟིན་རྗེས། དབྱར་ཁ་ཁོས་རྒྱ་སྒོའི་ཁར་སྡོད་པར་འགྲོ་བ་དང་། དགུན་ཁ་
རྩིག་ཐབ་ཀྱི་མཐའ་ཟེར་བསྡད་ནས། མུན་མ་རུབ་ཀྱི་བར་དུ་འགུལ་ཙམ་ཡང་བྱེད་ཀྱི་མེད།
ཁོས་རྐང་ལག་མི་སྒུལ་ཞིང་། ཁོའི་མིག་ལྤགས་གཅིག་པུས་དབང་རྩའི་རང་བཞིན་གྱི་སྡོད་
བཟོད་མི་བདེ་བ་བཟོ་མཁན་གང་རུང་ཞིག་འཕྲད་ཚེ། སྐབས་སྐབས་ལ་མར་དུད་ནས་
མིག་རིལ་སྐྱ་ཤར་གཉིས་པོ་འགེབས་པར་བྱེད། ཁོ་ལ་རིག་སྟོབས་དང་བསམ་བློ་ཡོད་མེད་
དང་། རང་ཉིད་ཀྱི་འཚོ་བར་འདུ་ཤེས་གསལ་པོ་ཡོད་མེད་ཐད་ཀྱི་གནད་དོན་དེ་ཚོར་སུས
ཀྱང་བསམ་བློ་གཏོང་མྱོང་མེད།
ལོ་ཤས་ཀྱི་ནང་དུ་གནས་ཚུལ་དེ་འདྲ་ཞིག་རེད། འོན་ཏེ་ཁོས་བྱ་བ་གང་ཡང་བསྒྲུབས་
མི་ཐུབ་པའི་ཐོག་ཅི་ལ་ཡང་གོ་མེད་ཚོར་མེད་བྱས་པས། ཡུན་རིང་སོང་རྗེས་ཁོའི་གཉེན་
ཚན་ཚོ་ཚིག་པ་ཟོས་ཤིང་། དེ་ལྟར་ཁོ་པ་བརྙས་བཅོས་མྱོང་མཁན་དང་། མིས་ལག་རྩེད་རྩེ་
སའི་ཨ་ཙ་རར་གྱུར་ཅིང་། ཁོའི་མཐའ་འཁོར་གྱི་སྦྱངས་པ་མེད་མཁན་ཚོས་ཁོ་ཚོའི་ལྷན་
སྐྱེས་ཀྱི་དམུ་རྒོད་རང་གཤིས་དང་ཀླ་ཀློའི་དགའ་དད་འདོན་སའི་གླུད་རྫས་ལ་གྱུར་པ་རེད།
ཁོའི་མིག་གཉིས་ལོང་བར་གྱུར་རྗེས། མི་རྣམས་ཀྱིས་གདུག་རྩུབ་ཆེ་བའི་ཀུ་རེ་དྲན་
ཚད་ཀུན་ཏུ་རྟོག་པར་བྱེད་པ་དང་། ཁོས་ཟོས་པའི་ཟས་ལ་རིན་དོད་འཇལ་དུ་འཇུག་ཆེད།
ཁོའི་ལྟོ་དུས་དེ་ཚོ་ནི་ཁྱིམ་མཚེས་ཚོས་གཞན་འཕྱ་རང་དགའ་བྱེད་དུས་དང་དབང་པོ་
སྐྱོན་ཅན་དེས་ནི་སྡུག་མྱོང་དུས་ལ་གྱུར་པ་རེད།
ཉེ་འགྲམ་གྱི་ཞིང་དུད་ཁ་ཤས་ཀྱིས་ཀྱང་སྐྱོ་བསངས་དེ་རིགས་ཀྱི་ནང་དུ་ཞུགས་པར་
ཡོང་། སྐབས་རེ་ཁོ་ཚོས་གསོལ་ཅོག་སྟེང་གི་ཁོའི་ཐང་སྣོད་ཐ་སྤག་གི་མདུན་དུ་ཞི་མི་
259

འཛམ་གླིང་རྩོམ་རིག་གྲགས་ཅན་བོད་འགྱུར་དཔེ་ཚོགས།
ཞིག་གམ་ཡང་ན་ཁྱི་ཞིག་འཇོག་པ་རེད། སེམས་ཅན་དེའི་ལྷན་སྐྱེས་ཀྱི་ནུས་པས་མི་དེ་ནི་
དབང་པོ་སྐྱོན་ཅན་ཞིག་ཡིན་པ་རྫི་རིག་ནས། ག་ལེར་ལ་ཕྱིན་ཏེ་ཁ་ཁར་ངང་ཟ་བ་དང་།
ཞིམ་མདོག་ཁ་པོས་ལྕེ་ལྡག་རྒྱག་ཅིང་། ཁ་ཅག་ཅག་བྱེད་དུས་སྒྲ་ཅུང་ཟད་ཐོན་ནས། མི་ཤ་
ཚ་རྒྱུ་དེས་དོ་སྣང་བྱུང་བ་ཡིན་ན།དེས་གཟབ་གཟབ་ངང་ཕར་ཕྱིན་ཏེ། ཁོས་ཁྱེམ་བུ་འཕྱར་
ནས་དེའི་ངོ་ལ་རང་དགར་གཞུ་བར་ཡོང་བ་ལས་གཡོལ་བར་བྱེད།
དེ་དུས་རྩིག་ཟུར་དུ་འཚང་ཁ་རྒྱག་མཁན་ལྟད་མོ་བས་གད་རྒྱངས་སྒྲོག་པ་དང་། ཕན་
ཚུན་འབུད་འདེད་གཏོང་ཞིང་། རྐང་པ་ཡང་ཡང་རྡེབ་པར་བྱེད། ཁོས་ནི་ཁ་རོག་ལ་རང་
སྡོད་ཅིང་། སླར་ཡང་ལག་པ་གཡས་པས་ཟས་ཟ་བ་དང་དུས་མཚུངས་སུ་ལག་པ་གཡོན་པ་
མདུན་དུ་བརྐྱངས་ནས་ཁོའི་ཐང་སྣོད་ཐ་སྤག་སྲུང་བར་བྱེད།
སྐབས་རེ་ཁོ་ཚོས་བྷོ་ཏོ་རའི་ཁ་རྩངས་དང་། ཤིང་དུམ་དང་། ཤིང་ལོ་དང་། ཐ་ན་གད་
སྙིགས་འཁྱེར་ཡོང་ནས་ཁོ་མུར་དུ་བཅུག་ཚེ། ཁོས་ནི་དབྱེ་འབྱེད་བྱེད་མི་ཐུབ།
རྗེས་སུ་མི་རྣམས་ཁོ་ལ་རྩེད་མོ་བྱེད་པར་ཡང་ཞེན་པ་ལོག་པ་དང་། ཁོ་འདི་འདྲ་བྱས་
ཏེ་རང་གསོ་དགོས་བྱུང་བར་ཁོའི་གཅེན་མོའི་ཁྱོ་བོ་ཁོང་ཁྲོ་ཆེན་པོ་ཟ་ནས། ཁོ་ལ་འགྲམ་
ལྕག་གཞུས་ནས་ཉེས་རྡུང་བར་མེད་གཏོང་བ་དང་། ཁོས་ཕར་གཡོལ་ཚུར་གཡོལ་དང་ཐ་
ན་ལག་པ་བཏེགས་ནས་རྒོལ་ལན་སྤྲོད་རྩིས་བྱེད་དུས་ཀྱི་དོན་མེད་དུ་དཀའ་ལས་རྒྱག་
ཚུལ་དེར་ལྟ་དུས། དངོས་འབྲེལ་དགོད་བྲོ་བར་སྣང་། དེ་ནས་བཟུང་སྟེ་རྩེད་མོ་རྩེད་སྟངས་
གསར་པ་ཞིག་བྱུང་བ་དེ་ནི་འགྲམ་ལྕག་གཞུ་བ་དེ་རེད། ཞིང་ལས་བཟོ་བ་དང་། ལས་ཀ་
ཙག་ཙིག་བྱེད་མཁན་དང་། ཁོལ་མོ་དེ་ཚོས་སྐྱིད་པོ་བྱུང་ན་ཁོ་ལ་འགྲམ་ལྕག་རེ་གཞུ་བ་
དེས་ཁོ་པ་མིག་ལྤགས་གཟེང་གཟེང་རང་བྱེད་དགོས་པ་ཐུག་ཅིང་། ཁོས་གང་དུ་གཡོལ་
དགོས་པ་ཡང་མི་ཤེས་པར། དཔུང་ལག་གཉིས་བརྐྱངས་ནས་ཉེ་བར་བཅར་ཡོང་མཁན་
བར་མེད་འགོག་རྒྱུར་ཟད།
260

མགུལ་རྒྱན།
མཐའ་མར་མི་ཚོས་བཙན་ཤེད་ཀྱིས་ཁོ་ལྟོ་སློང་དུ་བཅུག་པ་རེད། ཚོང་འདུས་
འཚོགས་ཉིན། ཁོ་རྒྱ་ལམ་གྱི་ཟུར་དུ་འཁྲིད་པ་དང་། གོམ་སྒྲ་དང་འཁོར་ལོའི་སྒྲ་ཐོས་
ཚེ། ཁོས་ཞྭ་མོ་བཟེད་དེ། གསོལ་རས་ཤིག་གནང་རོགས་ཐུགས་རྗེས་གཟིགས་ཞེས་
འབོད་པར་བྱེད།
འོན་ཏེ་གྲོང་གསེབ་པ་ནི་དངུལ་གང་བྱུང་དུ་གཏོར་རྒྱུར་མི་དགའ་བས། གཟའ་འཁོར་
ཁ་ཤས་བསླངས་རུང་། ཁོ་ལ་དངུལ་སྐར་ལི་གཅིག་ཀྱང་མ་རག་པ་རེད།
ཁོ་ལ་སྡང་པོ་བྱེད་རྒྱུ་དེ་དངོས་གནས་ཤུགས་དྲག་ཆེ་ལ་གདུག་རྩུབ་ཀྱི་ཚད་ལ་སླེབས།
ཁོ་ཇི་ལྟར་ཤི་བར་གཟིགས་དང་།
ལོ་ཞིག་གི་དགུན་ཁར། ས་ངོས་གངས་གསོག་གིས་ཁེབས་ནས་གནམ་གྲང་ས་འཁྱག་
ལ་གྱུར་ན་ཡང་། ཁོའི་གཅེན་མོའི་ཁྱོ་བོས་སྔར་བཞིན་ཁོ་སྔ་པོ་ནས་ལམ་ཐག་ཤིན་ཏུ་རིང་
བའི་རྒྱ་ལམ་ཞིག་གི་སྟེང་དུ་སློང་བར་བསྐྱལ་ནས་ཉིན་གང་དེ་གར་བཞག་པ་རེད། དགོང་
མོ་ཟིན་དུས། ཁོས་མི་མང་གི་མདུན་དུ་ཁོ་རྙེད་མ་བྱུང་ཞེས་བཤད་རྗེས། གཡུགས་ཞོག་
དང་། སེམས་ཁྲལ་བྱེད་མི་དགོས། ཁོ་འཁྱགས་པ་མཐོང་མཁན་ཞིག་བྱུང་ནས་འཁྲིད་ཡོད་
ངེས་རེད། དེ་རང་རེད། བརླག་བགྱི་མ་རེད། སང་ཞོགས་ཁོ་ཞོགས་ཟས་ཟ་བར་ཡོང་ངེས་
རེད།ཅེས་སླར་ཡང་བཤད།
འོན་ཏེ་ཉིན་གཉིས་པར་ཁོ་ལོག་ཡོང་མེད།
དེ་ཡང་ལོང་བས་བསྒུགས་རང་བསྒུགས་ནས་ཆུ་ཚོད་མང་པོ་ཞིག་སོང་ཞིང་། འཁྱགས་
ནས་ཨར་ཡེ་ནས་བརྟེན་པར། རང་ཉིད་འཁྱགས་ཤི་ཐེབས་ལ་ཉེ་བ་ཚོར་ཏེ་ཕྱིར་ལོག་མགོ་
ཚུགས། ལམ་ནི་གངས་ཀྱིས་བཀབ་པ་མ་ཟད། ཁོའི་མིག་གིས་ཀྱང་མི་རིག་པས། མུན་ནག་
སྦར་མྱུལ་བརྒྱབ་ནས་གང་བྱུང་དུ་འགྲོ་རྒྱུར་ཟད་ཅིང་།ཀོང་དོང་གི་ནང་དུ་ལྷུངས་རྗེས་སླར་
ཡར་ལངས་ལ། ཁ་རོག་ལ་ཁྱིམ་ཚང་ཞིག་རྙེད་པ་བྱེད་དགོས་ཁོ་ན་སྙམ།
261

འཛམ་གླིང་རྩོམ་རིག་གྲགས་ཅན་བོད་འགྱུར་དཔེ་ཚོགས།
འོན་ཏེ་རུས་ཟུག་གཏོང་བའི་གྲང་ངད་ཀྱིས་ཁོའི་ལུས་ཡོངས་རིམ་བཞིན་སྦྲིད་པར་
གྱུར་པ་དང་། རྐང་པ་གཉིས་པོ་ཤུགས་ཟད་ནས་ཁོའི་ལུས་པོ་འདེགས་མི་ཐུབ་པར་གྱུར།
ཁོས་མུ་མཐའ་མི་མངོན་པའི་ཐང་རྒོད་ཀྱི་སྟེང་དུ་མར་ལ་བསྡད་རྗེས་ཡང་བསྐྱར་ཡར་ལ་
ལྡང་མ་ཐུབ་པ་རེད།
ཁ་བ་ལྷབ་ལྷེབ་ཆད་མེད་དུ་བབས་ནས་ཁོའི་ལུས་པོ་བཀབ་པ་དང་། ཇེ་མཐོ་ཇེ་
མཐོར་འགྲོ་བའི་གངས་གསོག་གི་འོག་ཏུ་རེངས་པར་གྱུར་པའི་ཁོའི་ལུས་པོ་མི་སྣང་བར་
གྱུར་ཅིང་། ཐ་ན་ཕུང་པོ་གནས་ས་གང་དུ་ཡིན་མིན་གསལ་བའི་ཤུལ་ཡང་ཕྲ་མོ་ཙམ་ཞིག་
མེད་པ་རེད།
ཁོའི་ཁྱིམ་མིས་མ་ཡིན་ཡིན་མདོག་གིས་གང་སར་ཁོ་གཟའ་འཁོར་གཅིག་བཙལ་
ཞིང་ཁོའི་གནས་ཚུལ་རྩད་འདྲི་བྱས་པ་དང་། ཁོ་ཚོས་ཐ་ན་ལན་འགའ་ངུས་པ་རེད།
ལོ་དེའི་དགུན་ཁ་ཤིན་ཏུ་ནས་གྲང་ལ། འཁྱགས་པ་བཞུར་རྒྱུ་ཡང་ཤིན་ཏུ་འགོར་པོ་
བྱུང་བ་རེད། གཟའ་ཉི་མ་ཞིག་ལ་ཡུལ་མིས་ཆོས་ཁང་ལ་མཆོད་འབུལ་བྱེད་པར་འགྲོ་དུས།
ཕོ་རོག་ཁྱུ་ཆེན་པོ་ཞིག་གིས་ཀླུང་ཐང་གི་སྟེང་དུ་ལྡིང་སྐོར་བར་མེད་བརྒྱབ་རྗེས། ཆར་རྡུལ་
ནག་པོ་ལན་གཅིག་འཚུབ་པ་ལྟར་དུ་འབུངས་ནས་ས་གཅིག་གི་ཕྱོགས་ལ་མཆོངས་ཏེ།
ཡུད་ཙམ་འཕུར་ནས་འགྲོ་བ་དང་། ཡུད་ཙམ་སླར་ཕྱིར་འཕུར་ནས་ཡོང་བ་མཐོང་།
དེ་རྗེས་ཀྱི་གཟའ་འཁོར་གཅིག་ནང་། ཐན་བྱ་དེ་ཚོས་ད་དུང་དེ་གར་བསྡད་ཡོད་ཅིང་།
ནམ་མཁར་སྤྲིན་ནག་འཁོར་བ་དང་འདྲ་ལ། ས་སྟེང་གི་ཕོ་རོག་ཡོངས་རྫོགས་དེ་གར་འདུས་
པ་དང་འདྲ་བ་དང་། དེ་ཚོས་སྐད་ངན་བསྟུད་མར་སྒྲོག་བཞིན་དངུལ་འོད་ཆེམ་ཆེམ་དུ་
འཚེར་བའི་གངས་སྟེང་དུ་བབས་པས། དེ་གར་ཁྲ་ཐིག་ཁྱད་མཚར་པོ་བཟོས་ཤིང་། དེ་ཚོས་
བར་མཚམས་མེད་པར་ཅི་ཞིག་འཚོལ་བཞིན་ཡོད།
ཕོ་གཞོན་ཞིག་གིས་དེ་ཚོས་ཡང་སྙིང་ཅི་བྱེད་པར་ལྟ་བར་ཕྱིན་པས། གཞི་ནས་
262

མགུལ་རྒྱན།
ལོང་བའི་ཕུང་པོ་མཐོང་བ་དེ་དམ་མེ་དུམ་མེར་གྱུར་ཅིང་ཕྱེད་ཙམ་ཟོས་ཟིན། ཁོའི་འོད་
མདངས་དང་བྲལ་བའི་མིག་རིལ་དེ་གཉིས་ཀྱང་འདོད་རྔམ་གྱི་མཆུ་ཏོ་རིང་པོས་བྲུས་ནས་
མེད་པར་གྱུར་ཟིན་འདུག
ད་ལྟ་ཉི་འོད་རབ་ཏུ་འཚེར་བའི་ཉིན་པར་རང་སེམས་སྐྱིད་ལ་འཁོད་རིམ་བཞིན་
དུ། ངའི་བློ་ལ་ཡིད་སྐྱོ་བའི་དྲན་ཤེས་དུམ་བུ་དེ་རང་དབང་མེད་པར་ཤར་ནས། སྐྱོ་ལྷང་
ལྷང་ངང་ལ་ལོང་བ་དེ་དྲན་གསོས་བགྱི་འདུག་ལ། འཇིག་རྟེན་མི་ཡུལ་འདི་རུ་ཁོ་ནི་དེ་
ལྟའི་ལས་ངན་བསོད་ཟད་ཅིག་ཡིན་པས་ན། ཁོ་ལ་རྒྱུས་མངའ་ཡོད་མཁན་ཀུན་གྱིས་ནི་
ཁོ་པ་སྡུག་ཤི་ཐེབས་པ་དེ་ནི་དོན་དུ་ཁོ་ལ་ཐར་པ་ཐོབ་པ་ཞིག་ཡིན་པར་རང་བརྩི་བར་
བྱེད་དོ། །
263

འཛམ་གླིང་རྩོམ་རིག་གྲགས་ཅན་བོད་འགྱུར་དཔེ་ཚོགས།
ཁྲི་འབོལ་ཞིག་བཟོ་མ།"
ལེ་ཡན་ཨའེ་ཎེ་ཁིར ཕུལ།
ཧོ་རྗེ་དྷེ·པེར་ཐོན་གྱིས་རྔོན་རྒྱག་མགོ་ཚུགས་པར་རྟེན་འབྲེལ་ཞུ་ཆེད་དུ་བཤམས་
པའི་ཁྱིམ་གྱི་གསོལ་སྟོན་མཇུག་བསྒྲིལ་གྲབས་ཡོད་པ་དང་། རྔོན་རྒྱག་ལ་ཞུགས་མཁན་
སྐྱེས་པ་བཅུ་གཅིག་དང་། བུད་མེད་བརྒྱད་དང་། ཡུལ་དེ་གའི་སྨན་པ་ཞིག་བཅས་གློག་
འོད་རབ་ཏུ་གསལ་བའི་སྒྲོག་ཙེ་ཆེན་པོ་ཞིག་གི་མཐའ་ནས་སྐོར་སྡོད་བྱས་ཤིང་། སྒྲོག་
ཙེའི་སྟེང་དུ་ཤིང་འབྲས་དང་མེ་ཏོག་ཁེངས་པར་བསྒྲིགས་ནས་ཡོད།
མི་རྣམས་ཀྱི་གཏམ་གླེང་གི་བརྗོད་གཞི་བརྩེ་དགའི་སྟེང་དུ་བསྒྱུར་མ་ཉིད་དུ་བླ་ན་
མེད་པའི་རྩོད་གླེང་ཐེངས་གཅིག་ལངས་པ་སྟེ། ནམ་ཡང་འགྱུར་བ་མེད་པའི་རྩོད་གླེང་དེ་
ནི་མི་གང་ཞིག་གི་ཚེ་ཐོག་གཅིག་ལ་ཁ་ཞེ་གཉིས་མེད་ཀྱི་བརྩེ་དགའ་ཐེངས་གཅིག་ཙམ་
[1] སྒྲུང་འདི་དང་ཐོག་སྤྱི་ལོ1882ལོའི་ཟླ9པའི་ཚེས17ཉིན་གྱི《ཀ་ལེ་ཡ་པའི་ཚགས་པར》ཞེས་པའི་
ཐོག་སྤེལ་བ་དང་། སྤྱི་ལོ1883ལོར་སྒྲུང་ཐུང་ཕྱོགས་བསྒྲིགས《རི་སྐྱེས་ཆུ་སྐྱར་གྱི་གཏམ་རྒྱུད》ཅེས་
པའི་ནང་བསྡུས་པ་རེད།
[2] ལེ་ཡན་ཨའེ་ཎེ་ཁི(1851—1935)ནི་ཧྥ་རན་སིའི་རྩོམ་པ་པོ་དང་། བྷོ་ལཱ་ཡིས་གཙོ་བོ་བྱས་པའི་
དཔྱིད་མགོའི་མེ་ཏོག་གི་རྫིང་བུའི་མཚན་ཚོགས་ལ་ཞུགས་མཁན་གྱི་གྲས་ཤིག་དང་། མོ་པེ་སན་ཐེའི་
གྲོགས་བཟང་ཞིག་རེད།
264

མགུལ་རྒྱན།
ལས་མི་འབྱུང་བའམ། ཡང་ན་ཐེངས་ཁ་ཤས་ཡོང་ཆོག་པའི་སྐོར་དེའོ། །ལ་ལས་དངོས་དཔེ་
འགའ་དྲངས་ནས་མི་གང་ཞིག་ལ་ནམ་ཡང་ནན་ཏན་གྱི་བརྩེ་དགའ་ཐེངས་གཅིག་ལས་
མི་ཡོང་བ་གསལ་བཤད་བྱས་པ་དང་། ཁ་ཤས་ཀྱིས་དཔེ་གཞན་དྲངས་པ་དེ་ཚོས་རྟག་པར་
དགའ་རོགས་རང་བསྒྲིགས་པ་མ་ཟད། ཐེངས་ངོ་རེ་བཞིན་ཚང་མར་སྨྱོ་བ་ནང་བཞིན་བྱེད་
ཚུལ་བསྟན་པ་རེད། སྤྱིའི་ཆ་ནས་བཤད་ན། སྐྱེས་པ་ཚང་མས་བརྩེ་དགའ་ནི་ནད་དང་
འདྲ་བར་མི་ལ་འཇབ་རྒོལ་ཡང་ནས་ཡང་དུ་བྱེད་པ་མ་ཟད། གལ་སྲིད་བརྩེ་དགའི་ལམ་ལ་
འགོག་རྐྱེན་འདྲ་འཕྲད་ཚེ། མི་དེ་འཆི་ལམ་དུ་སྐྱེལ་བར་འདོད་པ་དང་། ལྟ་ཚུལ་དེ་གླེང་
མེད་ལྟར་དུ་སྣང་མོད། བུད་མེད་ཚོའི་ལྟ་ཚུལ་ནི་སྙན་ངག་གི་བྲོ་བ་འཚོལ་སྙེག་བྱེད་པ་
ལས་དོན་དངོས་ཀྱི་ལྟ་ཞིབ་མིན་པ་རེད། དེ་ཚོས་ནི་དོན་དམ་གྱི་བརྩེ་དགའ་དང་། རླབས་
ཆེན་གྱི་བརྩེ་དགའ་ནི་མི་གང་ཞིག་གི་ཚེ་ཐོག་གཅིག་ལ་ཐེངས་གཅིག་ལས་མི་འབྱུང་བ་
དང་། བརྩེ་དགའ་དེ་ནི་གནམ་ལྕགས་ཐོག་དང་འདྲ་བར་ནམ་ཞིག་མི་གང་ཞིག་ལ་འཁེལ་
ཕྱིན། དེ་ཡིས་མི་དེ་སྟོང་པ་བཟོ་བ་དང་། རྨེག་མེད་དུ་འཇོམས་པ་དང་། མེར་བསྲེགས་པ
བཅས་བྱེད་ལ། བརྩེ་དགའ་གཞན་དག་དེ་ཀུན་དྲག་པོ་ཅི་ཙམ་ཡོད་ན་ཡང་། ཡང་བསྐྱར་
སྐྱེ་ཐབས་དང་བྲལ་བར་འདོད་པ་རེད།
ཧོ་རྗེས་དེ་སྔ་དགའ་རོགས་ཐེངས་མང་བསྒྲིགས་མྱོང་བ་དེས་ལྟ་ཚུལ་དེ་རིགས་ལ་
དགག་རྒྱག་ཤུགས་ཆེན་བྱས་ཏེ། “ངས་ཁྱེད་རྣམ་པར་ཞུ་རྒྱུར། མི་གང་ཞིག་གིས་བློ་གཅིག་
སེམས་གཅིག་དང་བསམ་པ་རྣམ་དག་གིས་དགའ་རོགས་ལན་མང་བསྒྲིག་ཆོག་བགྱི་རེད།
ཁྱེད་རྣམ་པས་ད་གིན་བརྩེ་དུང་གི་ཆེད་དུ་རང་སྲོག་བློས་བཏང་བའི་དཔེ་མཚོན་ཁ་ཤས་
དྲངས་ནས་སེམས་རབ་ཏུ་ཆགས་ཐེངས་གཉིས་པ་ཡོང་མི་སྲིད་པའི་སྒྲུབ་བྱེད་བཀོད་གནང་
སོང་། ངས་ཁྱེད་རྣམ་པར་ལན་འབུལ་རྒྱུར། གལ་སྲིད་མི་དེ་ཚོས་རང་སྲོག་ལྕེབས་པའི་
ལས་ཀ་ལྐུགས་རྟགས་ཚ་པོ་དེ་འདྲ་བྱས་མེད་ན།—རང་སྲོག་ལྕེབས་ན་ནི་བརྩེ་དུང་གི་དྲ་
265

འཛམ་གླིང་རྩོམ་རིག་གྲགས་ཅན་བོད་འགྱུར་དཔེ་ཚོགས།
བར་ཡང་བསྐྱར་ལྷུང་བའི་གོ་སྐབས་མེད་པ་སྨོས་མེད་རེད། དེ་མིན་ཁོ་ཚོའི་ན་ཚ་དྲག་སྐྱེས་
ཡོང་བས་ན། ཚེ་ཡི་འདུ་བྱེད་མ་སྟོངས་ཀྱི་བར་དུ་ཁོ་ཚོས་ཡང་བསྐྱར་མགོ་བཙུགས་ཆོག་
བགྱི་རེད། ཆང་འཐུང་མཁན་གྱིས་ཐེངས་གཅིག་འཐུངས་ནས་འཇོག་མི་སྲིད་པ་དེ་བཞིན་
དུ། དུང་སེམས་ཅན་གྱིས་དགའ་རོགས་ཡང་ནས་ཡང་དུ་བསྒྲིག་བགྱི་རེད།དེ་ནི་གཤིས་ཀའི་
གནད་དོན་རེད” ཅེས་སོ། །
དེ་སྔ་ཕད་རོད་སིར་སྒེར་གཉེར་སྨན་པ་བྱེད་མྱོང་བ་དང་། རྗེས་སུ་ཞིང་གྲོང་དུ་དབེན
སྡོད་བྱས་པའི་སྨན་པ་རྒན་གྲས་དེ་ཁོ་ཚོས་ཁྲུན་ཐག་གཅོད་མཁན་ལ་མིང་འདོན་བྱས་ནས།
ཁོང་ལ་དགོངས་འཆར་བཟང་པོ་གསུང་རོགས་ཞུས་པ་རེད།
དོན་དུ་ཁོ་ལ་ཡང་ལྟ་བ་ཁ་གསལ་ཞིག་མེད་པ་རེད།
“དེ་ནི་ཧོ་རྗེས་ཇི་སྐད་གསུངས་པ་ལྟར་གཤིས་ཀའི་གནད་དོན་ཞིག་རེད། ངའི་ངོས་
ནས་ཞུས་ན། ངས་བརྩེ་དུང་འདི་འདྲ་ཞིག་མཐོང་མྱོང་བ་དེ་ནི་ལོ་ལྔ་བཅུ་ང་ལྔར་རྒྱུན་
བསྲིངས་ནས་གཡོ་འགུལ་ཉི་མ་གཅིག་ཀྱང་ཐེབས་མྱོང་མེད་པར། མི་དེ་གྲོངས་རྗེས་གཞི་
ནས་མཇུག་བསྒྲིལ་བ་རེད།
ཧོ་རྗེའི་ལྕམ་སྐུ་ཞབས་སྤྲོ་བ་འཕེལ་ནས་ཐལ་མོ་བརྡབས།
“དངོས་གནས་ཡིད་དུ་འོང་བ་ལ་ཨང་། བརྩེ་བ་དེ་འདྲ་འཆང་མཁན་བྱུང་བ་ནི་
ཇི་འདྲའི་ཡིད་དབང་འཕྲོག་པའི་རྨི་ལམ་ཞིག་རེད་ཨང་། མི་ལོ་ལྔ་བཅུ་ང་ལྔའི་རིང་རྒྱུན་
འཁྱོངས་ལྷོད་མེད་དང་། རྡོ་ལ་རི་མོ་བརྐོས་པ་ནང་བཞིན་གྱི་བརྩེ་དུང་དེ་འདྲའི་ནང་དུ་
འཚོ་བ་སྐྱེལ་རྒྱུ་བྱུང་བ་ནི་ཇི་འདྲའི་བདེ་སྐྱིད་དང་ལྡན་པ་ཞིག་རེད་ཨང་།”
སྨན་པས་འཛུམ་ཆུང་ཞིག་བསྟན་ནས་ན་རེ།
“ལྕམ་སྐུ་ཞབས་ཁྱེད་རང་གིས་དེ་དངོས་འབྲེལ་ནོར་མ་སོང་། བརྩེ་བ་འཆང་ཡུལ་
དེ་ནི་སྐྱེས་པ་ཞིག་ཡིན་བདེན་རེད། ཁྱེད་ཀྱིས་ཁོ་ངོ་མཁྱེན་ཏེ། ཁོ་ནི་གྲོང་རྡལ་སྨན་རིགས་
266

མགུལ་རྒྱན།
ཚོང་ཁང་གི་སྐུ་ཞབས་ཤུའུ་ཁའེ་ལགས་རེད། བུད་མེད་དེ་ནི་ལོ་ལྟར་གཟིམ་ཤག་ཏུ་ཁྲི་
འབོལ་ཞིག་བཟོ་བྱེད་པར་ཡོང་མཁན་རྒན་མོ་དེ་རེད། ངས་རྣམ་པ་ལྷན་རྒྱས་ལ་དེ་དོན་
ཞིབ་རྒྱས་ཞུས་ཆོག་པས་གསན་པར་ཞུ།”
བུད་མེད་ཚོའི་སྤྲོ་བ་དེ་མ་ཉིད་དུ་ཉམས་པར་གྱུར་ཏེ། དེ་ཚོའི་ངོ་ལས་མ་འདོད་པའི་
རྣམ་འགྱུར་ཕྱུང་ཞིང་། ཁྱད་དུ་གསོད་པ་དང་འདྲ་ལ། བརྩེ་དགའ་ཡིས་ནི་སློབ་གསོ་འཐོབ་
མྱོང་བ་དང་གོ་གནས་ཡོད་པའི་མི་དེ་ཚོ་ཁོ་ནར་སེམས་འགུལ་ཐེབས་པར་ནུས་ཏེ། མི་དེ་
ཚོར་གཞན་གྱིས་དོ་སྣང་བྱེད་རིན་ཡོད་པ་ནི་འོས་པ་ཞིག་ཡིན་པ་ལྟར་རོ། །
སྨན་པས་ནི་ཇི་མི་སྙམ་པར་བཤད་རྐྱང་བྱས་དོན།
ཟླ་བ་གསུམ་གྱི་གོང་རོལ་དུ། ངེད་རང་རྒན་མོ་འཆི་ཁ་མ་དེའི་མལ་སར་བོས་བྱུང་།
མོས་ཉིན་གོང་མའི་དགོང་མོར་མོའི་ཁང་པའི་ཚབ་ཀྱང་ཡིན་པའི་ཤིང་རྟ་དེར་བསྡད་ནས་
སླེབས་བྱུང་། ཤིང་རྟ་འཐེན་མཁན་རྟ་རྒན་དེ་ནི་ཁྱེད་ཚོས་ཀྱང་གཟིགས་མྱོང་བ་རེད། མོ་
དང་མཉམ་དུ་ད་དུང་མོའི་མཛའ་བོ་ཡང་ཡིན་ལ་སྲུང་དམག་ཀྱང་ཡིན་པའི་ཁྱི་ནག་པོ་
ཆེན་པོ་དེ་གཉིས་ཀྱང་སླེབས་བྱུང་། ཆོས་ཁང་གི་ཆོས་མཛད་སྔོན་ལ་ཕེབས་འབྱོར་བྱུང་
སོང་། མོས་ངེད་གཉིས་ལ་མོའི་ཁ་ཆེམས་ལག་བསྟར་བྱེད་རོགས་ཟེར། འོན་ཏེ་ངེད་གཉིས་
ཀྱིས་མོའི་རེ་འདུན་ལ་གོ་ཤེས་ཐུབ་པའི་ཆེད་དུ། ངེད་གཉིས་ལ་མོའི་ཚེ་གང་གི་ལོ་རྒྱུས་
བཤད་བྱུང་། འདི་ལས་ཀྱང་ཁྱད་མཚར་བ་དང་། མི་སེམས་འགུལ་བྱེད་གཞན་ཅི་ཡོད་པ་
ངས་མི་ཤེས།
མོའི་ཕ་མ་གཉིས་ཀ་ཁྲི་འབོལ་ཞིག་བཟོ་བྱེད་མཁན་རེད། མོ་ལ་ཁང་པ་ཟེར་བ་ཡོད་
མྱོང་མེད།
མོས་ཆུང་དུས་ནས་གང་སར་འཁྱམས་ཤིང་། གྱོན་གོས་ཧྲལ་ཧྲུལ་གྱོན་པ་དང་། སྐྲ་
ཟིང་ལ་གདོང་ཛོར་ཞིང་། ལུས་ལ་ཤིག་གིས་ཁེངས། གྲོང་ཚོ་གང་ཞིག་ལ་སླེབས་རིམ་
267

འཛམ་གླིང་རྩོམ་རིག་གྲགས་ཅན་བོད་འགྱུར་དཔེ་ཚོགས།
བཞིན་དུ་ཁོ་ཚོས་གྲོང་ཚོའི་འདབས་ཀྱི་རགས་ཤུར་གྱི་འཁྲིས་སུ་ཤིང་རྟ་ཁ་བཀག་སྟེ། རྟ་སྒ་
རྟ་ཆས་བཀྲོལ་ནས་རྟ་རྩྭ་ཟ་རུ་གཏོང་བ་དང་། ཁྱིས་ནི་སྣ་སྡེར་མོའི་སྟེང་དུ་བཞག་སྟེ་ས་ལ་
ཉལ་ནས་སྡོད་ཅིང་། བུ་མོ་ཆུང་ཆུང་གིས་སྤང་གི་སྟེང་དུ་འགྲེ་ལྡོག་རྒྱག་པ་དང་། ཕ་མས་
ལམ་འགྲམ་གྱི་ཡོ་འབོག་ཤིང་སྡོང་གི་འོག་ཏུ་གྲོང་ཚོའི་ནང་ནས་བསྡུས་པའི་ཁྲིའུ་རྙིང་པ་
སྣ་མིན་སྣ་ཚོགས་ལ་ཞིག་བཟོ་རབ་རོབ་ཙམ་བྱེད་པ་རེད། སྐོར་སྐྱོད་ཁང་པ་དེའི་ནང་དུ་
ཁྱིམ་མིའི་བར་སྐད་ཆ་བཤད་རེས་བྱེད་པ་ཤིན་ཏུ་ནས་ཉུང༌། ཁྱིམ་ཚང་ཚང་མའི་སྒོ་ཁར་
ཕྱིན་ནས་ལས་ཀ་ལེན་པར་སུ་འགྲོ་དང་། “ཁྲིའུ་ཞིག་བཟོ་བྱ་རྒྱུ་འཁྱེར་ཤོག” ཅེས་པའི་
ཚིག་ཀུན་གྱིས་རྒྱུས་མངའ་ཆེ་བ་དེ་སྒྲོག་པར་སུ་འགྲོ་མིན་གཏན་ཁེལ་བྱེད་དགོས་དུས།
སྐད་ཆ་ཚིག་རེ་གཉིས་མི་བཤད་ཀ་མེད་རེད།དེ་རྗེས་ཁོ་ཚོས་ཁ་སྤྲོད་དུའམ་ཡང་ན་དཔུང་
གཤིབ་ཏུ་བསྡད་ནས་གྲོ་སོག་མཉེ་བར་བྱེད། ཕྲུ་གུས་ཐག་རིང་པོར་རྒྱུགས་པའམ་གྲོང་
ཚོའི་ནང་གི་ཕྲུ་གུར་ཁ་ཡ་བྱེད་བསམས་དུས། ཕ་ཡིས་ཁ་ཚིག་ངན་པོའི་ངང “བུ་མོ་སྡུག་
ཅག་ཁྱོད་མགྱོགས་པོ་ལོག་ཡོང་བགྱི་མིན་ནམ” ཞེས་མོ་འབོད་པ་དེ་ནི་མོས་ཐོས་མྱོང་
བའི་ཤ་ཚའི་གཏམ་འབའ་ཞིག་དེ་རེད།
མོ་ན་ཚོད་ཆེ་ཙམ་ལ་ལོངས་རྗེས། ཁོ་གཉིས་ཀྱིས་ཆག་སྐྱོན་ཤོར་བའི་ཁྲིའུ་བསྡུ་བར་
མོ་བཏང་བས་ན། མོས་གྲོང་ཚོ་དང་གྲོང་རྡལ་དེ་ཚོར་ཕྲུ་གུ་ཁ་ཤས་ངོ་ཤེས་ན་ཡང་། དེ་དུས་
མཛའ་བོ་གསར་པ་དེ་ཚོའི་ཕ་མས་གཏུམ་དྲག་ཆེན་པོས་ཁོ་ཚོའི་ཕྲུ་གུ་འབོད་པ་སྟེ། “པྲ་
ཆལ་ཁྱོད་ད་དུང་མགྱོགས་པོ་ལོག་ཡོང་བགྱི་མིན་ནམ། ཁྱོད་ཀྱིས་ད་དུང་སྤྲང་ཕྲུག་དང་
སྐད་ཆ་བཤད་བགྱི་ཡོད་དམ།………” ཞེས་སྨྲ་བར་བྱེད།
སྐབས་རེ་ལྕམ་སྐུ་ཞབས་ཚོས་མོ་ལ་རྔན་པ་དངུལ་སུའུ་ཁ་ཤས་བྱིན་པ་མོས་ཚགས་
ལེགས་པར་བྱེད། མོ་ལོ་བཅུ་གཅིག་ལ་སོན་པའི་ལོ་དེར་ང་ཚོའི་འདི་ནས་ལམ་འཁེལ་ཏེ་
སྤྱི་པའི་བང་སོའི་རྒྱབ་ཏུ་བུ་ཤུའུ་ཁའེ་དང་ཐུག་པ་སྟེ། རོགས་ཟླ་ཆུང་ཆུང་ཞིག་གིས་ཁོའི་
268

མགུལ་རྒྱན།
དངུལ་རོད་ཡཱགཉིས་འཕྲོག་རྐྱེན་ཁོས་དེ་གར་ངུ་བཞིན་ཡོད་པ་རེད། ལས་མེད་ཁྱིམ་མེད་
ཡིན་པའི་བུ་མོ་དེའི་ཡིད་ངོར་ཤ་ཚ་རྒྱུར་དངུལ་ཡོད་པའི་ཁྱིམ་ཚང་གི་ཕྲུ་གུ་ནི་དགའ་
མགུ་ཡིད་ཚིམ་དང་། དགའ་དགའ་སྤྲོ་སྤྲོ་ཡིན་ངེས་རེད་སྙམ་པར་བརྟེན། བུ་ཤུའུ་ཁའེ་ཡི་
མིག་ཆུས་མོ་ལ་སེམས་འགུལ་ཟབ་མོ་ཐེབས་པ་རེད། མོས་ཕར་ལ་ཕྱིན་ནས་ཁོའི་ཅིའི་ཕྱིར་
སེམས་སྡུག་བྱེད་པ་ཤེས་རྗེས། རང་ཉིད་ཀྱི་བསགས་དངུལ་སུའུ་བདུན་ཏེ། མོའི་བསགས་
དངུལ་ཡོངས་རྫོགས་ཁོའི་སྦར་མཐིལ་དུ་བླུགས་པ་དང་། ཁོས་ཀྱང་མིག་འབྱིད་བཞིན་དུ་
ལེན་ཤག་ཤག་བྱས། མོ་དགའ་ཐག་ཆོད་ནས་བློ་ཁོག་ཆེན་པོས་ཁོ་ལ་འོ་འཁྱུད་ཅིག་བྱས།
ཁོས་ནི་ལག་པའི་དངུལ་སིལ་མ་དེ་རྣམས་ལ་རྩེ་གཅིག་ཏུ་ལྟ་བཞིན་ཡོད་པས་མོ་ཅི་འདོད་
ལྟར་བྱེད་དུ་བཅུག ཁོས་མོ་ལ་ཁས་མི་ལེན་པ་མ་བྱས་ལ། ཁོའི་ཉེས་རྡུང་ཡང་མ་འཁེལ་
བས་ན། སླར་ཡང་འོ་འཁྱུད་ཐེངས་གཅིག་བྱས། མོས་ཁོ་ལ་དམ་པོར་འཐམས་ཤིང་། སྤྲོ་
བས་ཁོ་ལ་འོ་སྦྱར་རྗེས་མཆོང་མ་ལྡིང་ངང་རྒྱུགས་ནས་ཕྱིན།
བུ་མོ་ཤ་ཚ་རྒྱུ་དེའི་ཡིད་ངོར་ཡང་སྙིང་ཅི་ཞིག་དྲན་མིན་མི་ཤེས་པར། དེ་ནས་བཟུང་
སྟེ་མོས་བུ་དེ་དང་རང་ཉིད་གཅིག་ཏུ་འབྲེལ་བར་བྱེད་པ་དེ་ནི། མོས་རང་ཉིད་འཁྱམས་
ཉུལ་བྱས་ནས་བྱུང་བའི་རྒྱུ་ནོར་ཡོངས་རྫོགས་ཁོ་ལ་ཞལ་འདེབས་སུ་ཕུལ་བས་ཡིན་ནམ།
ཡང་ན་མོས་རང་ཉིད་ཀྱི་ཞི་ཞིང་བརྩེ་བའི་འོ་ཐེངས་དང་པོ་དེ་ཁོ་ལ་བྱིན་པས་ཡིན་ནམ།
དོན་དེ་འདྲ་ནི་ཕྲུ་གུ་དང་མི་རྒན་ཚང་མར་གསང་བ་ལྐོག་གྱུར་ཡིན་མཉམ་རེད།
དེ་རྗེས་ཀྱི་ཟླ་བ་ཧ་ཅང་མང་པོའི་ནང་། མོས་སྤྱི་པའི་བང་སོའི་རྒྱབ་ཀྱི་ཟུར་ཁུག་དེ་
དང་བུ་དེ་དྲན་དྲན་པར་བསྡད། ཁོ་ཡང་བསྐྱར་མཐོང་བའི་ཆེད་དུ་མོས་ཕ་མའི་དངུལ་
གཡོ་ལེན་ཅི་ཐུབ་བྱེད་པ་དང་། ཁྲི་འབོལ་ཞིག་བཟོ་བྱས་གླ་བསྡུ་དུས་སམ། ཡང་ན་ཅ་ལག་
[1] རོད་ཡཱ་ནི་ཧྥ་རན་སི་རྙིང་པའི་དུས་ཀྱི་ཟངས་ཊམ་ཞིག་ཡིན་པ་དེ་ནི་སུའུ་བཞི་ཆ་གཅིག་དང་མགོ་
མཚུངས་པའོ།།
269

འཛམ་གླིང་རྩོམ་རིག་གྲགས་ཅན་བོད་འགྱུར་དཔེ་ཚོགས།
ཉོ་བར་འགྲོ་དུས། མོས་ཕ་ཕྱོགས་ནས་སུའུ་གཅིག་རེ་དང་། འདི་ཕྱོགས་ནས་སུའུ་གཅིག་རེ་
ལྐོག་ཉར་བྱས།
མོས་འདི་ཕྱོགས་ནས་ཡང་བསྐྱར་འགྲོ་དུས། གོས་ཁུག་གི་ནང་དུ་ཧྥ་སྒོར་གཉིས་
བསགས་ཡོད་མོད། མོས་ཤུའུ་ཁའེ་ཡི་ཁྱིམ་གྱི་སྨན་རིགས་ཚོང་ཁང་གི་ཤེལ་སྒྲོམ་གྱི་ཕྱི་
ནས་སྨན་ཆུ་དམར་པོ་བླུགས་པའི་ཤེལ་དམ་ཆེན་པོ་ཞིག་དང་འབུ་སྲིན་གྱི་མ་དཔེ་ཞིག་གི་
སྲུབས་ཀ་ནས་གཙང་སྦྲ་དོད་པའི་སྦྱིན་བདག་ཆུང་ཆུང་ལ་ལྟ་ཙམ་བྱ་རྒྱུར་ཟད།
འོན་ཏེ་མོ་ནི་ཁོ་ལ་ཇེ་དགའ་ཇེ་དགར་ཕྱིན། སྨན་ཆུ་ཚོན་ཁྲ་ཅན་དེ་དང་མིག་ལ་
འཚེར་བའི་ཆུ་ཤེལ་གྱི་བཀྲག་མདངས་ཀྱིས་མོའི་ཡིད་དབང་འཕྲོག་ནས་སེམས་འགུལ་
ཐེབས་སུ་འཇུག་པ་དང་། མོ་རབ་ཏུ་མྱོས་པར་བྱེད།
གསུབ་ཐབས་མེད་པའི་དྲན་ཤེས་དེ་མོས་སེམས་ལ་ཉར། ལོ་གཉིས་པར། སློབ་གྲྭའི་
རྒྱབ་ཏུ་ཁོས་སློབ་གྲོགས་ཁ་ཤས་དང་མཉམ་དུ་ཚ་ཁ་ལྟ་བཞིན་ཡོད་པ་མོ་ལ་ཐུག་པས། མོས་
མཆོངས་ཏེ་ཁོ་པང་དུ་བཏབ་ནས་འོ་ཤེད་ཀྱིས་བསྐྱལ་བས་ཁོ་སྐྲག་ནས་ངུ་འབོད་ཆེན་པོ་
བྱས། ཁོ་ཁ་རོག་སྡོད་དུ་འཇུག་ཆེད་དུ། མོས་ཁོ་ལ་དངུལ་ཧྥ་སྒོར་གསུམ་དང་སན་ཐེན་ཉི་
ཤུ་སྤྲད་པ་ནི་དོན་དམ་གྱི་རྒྱུ་ནོར་ཡིན་བདེན་ཡིན་པ་དང་། ཁོས་དངུལ་དེ་ཚོར་ལྟ་བཞིན་
དུ་མིག་ཧ་ཅང་ཆེན་པོར་བགྲད།
ཁོས་དངུལ་བླངས་རྗེས། མོ་དགའ་དགའ་བྱེད་དུ་བཅུག
དེ་རྗེས་ཀྱི་ལོ་བཞིའི་ནང་དུ་མོས་དེ་འདྲ་བྱས་ཏེ་རང་ཉིད་ཀྱི་བསགས་དངུལ་ཡོད་
ཚད་ཁོའི་ལག་ཏུ་སྤྲོད་རྐྱང་བྱས་པ་དེ་ནི་ཁོས་མོ་འོ་སྐྱེལ་དུ་བཅུག་པའི་གླ་ཆ་ཡིན་པས་
ན། ཁོས་ནི་བློ་བདེ་བག་ཕེབས་ངང་ཁུག་མའི་ནང་དུ་ལྡུག་རྐྱང་བྱེད། ཐེངས་གཅིག་ལ་
སུའུ་སུམ་ཅུ་དང་། ཐེངས་གཅིག་ལ་ཧྥ་སྒོར་གཉིས་དང་། ཐེངས་གཅིག་ལ་སུའུ་བཅུ་
གཉིས(དེའི་དོན་དུ་མོ་སེམས་སྡུག་དང་ངོ་ཚས་ངུ་ཡང་ཤོར་མོད། འོན་ཏེ་ལོ་དེར་དཀའ་
270

མགུལ་རྒྱན།
ངལ་ཆེན་པོ་ཡོད་བདེན་རེད།)ཐེངས་མཇུག་ཤོས་དེ་ལ་ཧྥ་སྒོར་ལྔ་ཡིན་པ་དེ་ནི་ཊམ་ཀ་ཆེ་
ལ་སྒོར་བ་ཞིག་ཡིན་པས། ཁོ་ཡང་དགའ་ནས་གད་མོ་སྒྲ་ཐོན་པ་ཤོར་བ་རེད།
མོས་ནི་ཁོ་ཕུད་པའི་གཞན་ཅི་ཡང་མི་དྲན་པ་དང་། ཁོས་ཀྱང་སེམས་འཚབ་བཞིན་དུ་
མོ་ཡོང་རྒྱུ་བསྒུག་ཡུན་མི་ལྕོགས་པ་བྱེད་ཅིང་། མོ་རིག་མ་ཉིད་དུ་མདུན་བསུ་བར་རྒྱུགས་ཏེ།
བུ་མོ་ཆུང་ཆུང་སེམས་འགུལ་ཐེབས་ནས་སྙིང་ཁ་རྡིག་རྡིག་འཕར་དུ་འཇུག་པ་རེད།
རྗེས་སུ་ཁོ་རིག་རྒྱུ་མེད་པ་དེ་ནི་ཁོ་ལུང་པ་གཞན་ལ་སློབ་འབྲིང་འགྲིམས་པར་བཏང་
བ་རེད། དེ་ནི་མོས་ཕར་བསྐོར་ཚུར་བསྐོར་བྱས་ནས་རྩད་གཅོད་ཐུབ་པ་ཞིག་རེད། དེས་
ན་མོས་ཇུས་དང་ཐབས་གྲངས་མེད་བཏོན་ནས་ཕ་མའི་ལམ་ཐིག་ལ་འགྱུར་ལྡོག་བཏང་སྟེ།
སློབ་གྲྭ་གུང་གསེང་འཇོག་དུས་ཁོ་ཚོ་ཏག་ཏག་དེ་ནས་བརྒྱུད་དེ་འགྲོ་བ་ཁ་ཐུག་འཁེལ་བ་
བྱས། དེ་ལྟར་བློ་བཀོད་ལོ་གཅིག་བྱས་རྗེས་གཞི་ནས་ལེགས་འགྲུབ་བྱུང་བ་རེད། མོས་ཁོ་
ལོ་གཉིས་རིག་མེད་པར་བརྟེན། ཡང་བསྐྱར་རིག་དུས་ཁོ་ཧ་ལམ་ངོ་མི་ཤེས་པར་གྱུར་ཏེ།
ཁོ་ལ་འགྱུར་ལྡོག་ཆེན་པོ་ཕྱིན་ཡོད་པ་དང་། གཟུགས་འཚར་ཞིང་ལྟས་བཟོ་དོད་ལ་ཐབ་ཆི་
གསེར་གྱི་ཕྲ་རྒྱན་ཅན་གྱི་སློབ་གོས་གྱོན་དུས་རྫིག་ཉམས་ཤིན་ཏུ་དོད། ཁོས་ནི་མོ་མ་མཐོང་
ཁུལ་བྱས་ནས་ཁེངས་སྤོབས་ཆེན་པོས་མོའི་གམ་ནས་ཕྱིན།
མོས་ཉིན་གང་གཉིས་ངུས་པ་དང་། དེ་ནས་བཟུང་སྟེ། མོས་ཁ་རོག་ལ་འཛད་མཐའ་
མེད་པའི་སྡུག་བསྔལ་བཟོད་བཞིན་བསྡད།
མོས་ལོ་ལྟར་ཐེངས་རེ་ལོག་ཡོང་བ་དང་། ཁོ་དང་རྡུང་ཁ་མ་ཐེབས་ཙམ་བྱས་རུང་མོས་
ནི་ཁོ་ལ་ལྟ་ཙམ་ཡང་བྱེད་མི་ཕོད་ལ། ཁོས་ནི་མོ་ལ་མིག་ལྟ་ཙམ་ཡང་བྱེད་མི་འདོད། མོ་ནི་
ཁོ་ལ་སྔར་བཞིན་སྨྱོ་བ་ལྟར་དགའ་པོ་ཡོད་པ་རེད། མོས་ང་ལ “སྨན་པ་སྐུ་ཞབས་ལགས།
འཇིག་རྟེན་འདིའི་སྟེང་དུ་ཁོང་ནི་ངའི་མིག་ནང་གི་སྐྱེས་པ་འབའ་ཞིག་དེ་རེད། ངས་ཐ་ན་
ཁོང་ཕུད་པའི་སྐྱེས་པ་གཞན་དག་ཡོད་མེད་ཀྱང་མི་ཤེས” ཞེས་བཤད་བྱུང་།
271

འཛམ་གླིང་རྩོམ་རིག་གྲགས་ཅན་བོད་འགྱུར་དཔེ་ཚོགས།
མོའི་ཕ་མ་འདས་རྗེས་མོས་མུ་མཐུད་དེ་ལས་ཀ་དེ་རང་བྱས་ན་ཡང་། ཁྱི་གཅིག་མ་ཡིན་
པར་ཁྱི་གཉིས་གསོས་པ་དེ་གཉིས་ནི་བསྙད་བརྐོ་ཕོད་མཁན་མེད་པའི་ཁྱི་ངན་གཉིས་རེད།
ཉིན་ཞིག་མོ་སླར་ཡང་ཉིན་མཚན་ཀུན་ཏུ་དྲན་པའི་གྲོང་ཚོ་དེར་ཡོང་བ་ན། གཞོན་
ནུ་མ་ཞིག་གིས་མོའི་སྙིང་སྡུག་ལ་འཁྱུད་བཞིན་ཤུའུ་ཁའེ་ཡི་ཁྱིམ་གྱི་སྨན་རིགས་ཚོང་ཁང་
ནས་ཐོན་ཡོང་བ་མོས་ཐག་རིང་པོའི་ས་ནས་རིག་པ་དེ་ནི་ཁོའི་བཟའ་མོ་ཡིན་པ་དང་། ཁོ་
གཉེན་སྒྲིག་ཟིན་པ་རེད།
ཉིན་དེའི་དགོང་མོ་མོས་གྲོང་ཚོ་སྲིད་གཞུང་ཐང་ཆེན་གྱི་རྫིང་བུར་མཆོངས་པ་དང་།
ལོག་ཕྱི་བའི་ར་བཟི་བ་ཞིག་གིས་མོ་བསྐྱབས་ནས་སྨན་རིགས་ཚོང་ཁང་དུ་བསྐྱལ་བ་རེད།
བུ་ཤུའུ་ཁའེ་ཡིས་ཉལ་གོས་གྱོན་གྱོན་པར་མོ་ལ་སྨན་བཅོས་བྱས། ཁོས་མོ་ངོ་རྩ་བ་ནས་མི་
ཤེས་ཁུལ་བྱས་ཏེ། མོའི་གོས་འཕུད་ནས་མཉེ་འཕུར་བྱས་རྗེས། སྐད་གདངས་ཤིན་ཏུ་ནས་
རེངས་པོ་ཞིག་གིས། “ཁྱེད་རང་སྨྱོ་བགྱི་འདུག་གམ། གླེན་རྟགས་འདི་འདྲ་བྱེད་རྒྱུ་ཡོད་པ་
མ་རེད” ཅེས་མོ་ལ་བཤད།
ཁོས་མོ་ལ་སྐད་ཆ་བཤད་པ་དེ་རང་གིས་མོའི་ནད་སངས་དྲག་བཟོ་ཐུབ་ཅིང་། མོ་ལ་
བདེ་སྐྱིད་ཀྱི་ཚོར་སྣང་རྒྱུན་རིང་པོའི་བར་དུ་བྱུང་བ་རེད།
མོས་ཁོ་ལ་ངེས་པར་དུ་སྨན་ཡོན་སྤྲོད་པ་ཡིན་ཟེར་ན་ཡང་ཁོས་རྩ་བ་ནས་ལེན་འདོད་
མེད་པ་རེད།
མོའི་ཚེ་གང་དེ་འདྲ་བྱས་ཏེ་སྟོང་ཟད་ལ་ཕྱིན། མོས་ཁྲི་འབོལ་ཞིག་བཟོ་བྱེད་ཀྱིན་ཤུའུ་
ཁའེ་དྲན་གྱིན་བྱེད་པ་དང་། ལོ་ལྟར་ཤེལ་སྒྲོམ་གྱི་ཕག་ནས་ཁོ་ལ་ལྟ་ཙམ་རེ་བྱེད་ཅིང་། ཁོའི་
སྨན་རིགས་ཚོང་ཁང་དུ་སྨན་ཙག་ཙིག་འདྲ་ཉོ་བར་འགྲོ་བའི་གོམས་གཤིས་འཇགས་ཏེ།
དེ་ལྟར་བྱས་ན་མོས་ཁོའི་དྲུང་དུ་ཕྱིན་ནས་ཁོ་ལ་ལྟ་ཆོག་པ་མ་ཟད། ད་དུང་ཁོ་ལ་དངུལ་
སྤྲད་ཆོག་བགྱི་ཡོད་པ་རེད།

མགུལ་རྒྱན།
ངས་མགོ་འཛུགས་དུས་ནས་ལྷན་རྒྱས་ལ་ཞུས་ཞུས་ལྟར། མོ་ནི་ད་ལོའི་དཔྱིད་ཀ་
གྲོངས་པ་རེད། མོས་མོའི་ཡིད་སྐྱོ་དགོས་པའི་ལོ་རྒྱུས་གཅིག་གཅིག་གཉིས་གཉིས་ངང་ང་
ལ་བཤད་རྗེས། ཚེ་གང་རིང་ཟ་མཁས་སྤྱོད་མཁས་བྱས་ནས་བསགས་པའི་བསགས་དངུལ་
ཡོད་ཚད་ལོ་བཅུ་ཕྲག་ཁ་ཤས་རིང་ཉིན་གཅིག་ལྟར་བརྩེ་བ་འཆང་ཡུལ་མི་དེ་ལ་སྤྲོད་
རོགས་ཟེར། དེ་ཡང་མོ་སོ་སོའི་བཤད་སྟངས་ལྟར་བྱས་ན། མོས་དཀའ་ལས་རྒྱག་པ་ནི་ཁོའི་
ཆེད་དུ་རེད། དངུལ་ཕྲན་བུ་བསགས་ནས་མོ་སོ་སོ་གྲོངས་རྗེས། ཁོས་མོ་ལན་གཅིག་ཙམ་
ཞིག་དྲན་པ་བྱེད་ཆེད་དུ། མོས་ཐ་ན་རྟག་པར་བཀྲེས་ལྟོགས་ཀྱིས་མནར་བའི་སྡུག་བསྔལ་
མྱངས་མྱོང་བ་རེད།
དེ་རྗེས་མོས་ང་ལ་ཧྥ་སྒོར་ཉིས་སྟོང་སུམ་བརྒྱ་ཉི་ཤུ་རྩ་བདུན་སྤྲད་བྱུང་། མོ་དབུགས་
ཀྱི་རྒྱུ་བ་ཆད་རྗེས་སུ། ངས་ཆོས་ཁང་གི་ཆོས་མཛད་ལ་པུར་འཇུག་གི་འགྲོ་གྲོན་དོད་དུ་ཧྥ་
སྒོར་ཉི་ཤུ་རྩ་བདུན་བཞག་པ་ཕུད། དེ་འཕྲོས་ཡོངས་རྫོགས་འཁྱེར་ནས་ཕྱིན་པ་ཡིན།
ཉིན་གཉིས་པར། ངས་ཤུའུ་ཁའེ་ཡི་ཁྱིམ་ལ་ཕྱིན་པས་ཁོ་ཚོས་གུང་ཟས་ཟོས་ཟིན་མ་
ཐག་པ་ཡིན་པས་ད་དུང་ཁ་སྤྲོད་ལ་བསྡད་འདུག ཁྱོ་ཤུག་གཉིས་ཀ་ཤིན་ཏུ་རྒྱགས་ལ་ངོ་
ལས་དམར་མདངས་བཀྲ་ཞིང་རྫིག་ལ་རང་རློམ་ཆེ་བ་དང་། ལུས་ལས་སྨན་རྫས་ཀྱི་དྲི་ངད་
ཅིག་འཐུལ་བགྱི་འདུག
ཁོ་གཉིས་ཀྱིས་ང་སྡོད་དུ་བཅུག་པ་དང་། ང་ལ་སྲེའུའི་ཆང་ཆང་ཕོར་གང་བླུགས་
བྱུང་། ངས་སྲེའུའི་ཆང་བླངས་ནས་ཁོ་ཚོར་དེ་ཀུན་ཞིབ་རྒྱས་བཤད་པ་ཡིན། ང་ནི་སྐད་
གདངས་རབ་ཏུ་གཡོས་ཤིང་། ཁོ་ཚོས་ཐོས་རྗེས་སེམས་འགུལ་ཐེབས་ནས་མིག་ཆུ་འཆོར་
ངེས་རེད་སྙམ་བྱུང༌།
སྐྱེ་ས་དམའ་བའི་འཁྱམས་མོ་སྟེ། ཁྲི་འབོལ་ཞིག་བཟོ་མ་དེས་ཤུའུ་ཁའེ་ལ་དགའ་མྱོང་
བའི་སྐོར་དེ་ངས་བཤད་པ་ཁོས་ཐོས་མ་ཉིད་ལ་ཅོག་ཙེར་ལག་པ་བརྡབས་ནས་ཡར་ལངས་
273

འཛམ་གླིང་རྩོམ་རིག་གྲགས་ཅན་བོད་འགྱུར་དཔེ་ཚོགས།
པ་ནི། མོས་ཁོ་ལ་མཚན་ཤས་བཟོས་ཏེ་མཐོ་རིམ་སྤྱི་ཚོགས་ཀྱིས་ཁོ་ལ་བརྩི་བཀུར་བྱེད་
པའི་ཐད་དང་། དེ་བཞིན་དུ་ཁོ་མི་སྒེར་གྱི་མཚན་སྙན་ཏེ། ཁོའི་ངོས་ནས་བཤད་ན་ཚེ་སྲོག་
ལས་ཀྱང་རྩ་ཆེ་བའི་དངོས་པོ་གང་ཞིག་ལ་གནོད་སྐྱོན་བཏང་བ་ལྟར་དུ་སྣང་།
ཁོའི་བཟའ་མོ་དེ་ཡང་ཁོ་དང་འདྲ་བར་ཁོང་ཁྲོ་ལངས་ཏེ་ཚིག་གཞན་རྙེད་བགྱི་
མེད་པ་ལྟར། “ཐ་ཤལ་མ་དེ་ཡིན་ན། ཐ་ཤལ་མ་དེ་ཡིན་ན། ཐ་ཤལ་མ་དེ་ཡིན་ན།……………”
ཞེས་སུ་ཡང་ནས་ཡང་དུ་བཤད།
ཁོས་ཡར་ལངས་ཏེ་གསོལ་ཅོག་གི་རྒྱབ་ཏུ་གོམ་ཞེང་ཆེན་པོས་ཕར་འགྲོ་ཚུར་འགྲོ་
བྱེད་ཅིང་། ཁོའི་གྷི་རི་སེའི་ལུགས་ཀྱི་མལ་ཞྭ་དེ་ཡང་རྣ་ཅོག་གི་སྟེང་དུ་འཁྱོག ཁོས་མག་
མུག་ངང “སྨན་པ་སྐུ་ཞབས་ལགས། དེས་ཅི་མཚོན་པ་ཁྱེད་ཀྱིས་ཨེ་མཁྱེན་ལགས། སྐྱེས་
པ་ཁྱོ་ག་ཞིག་གི་ངོས་ནས་བཤད་ན། དོན་དེ་ཚབས་ཧ་ཅང་ཆེན་པོ་རེད་ད་ལགས། ག་འདྲ་
བྱེད་དགོས་རེད། ལགས། དོན་འདི་མོ་འཚོ་དུས་སུ་ངས་ཤེས་པ་ཡིན་ན། ངས་སྔ་ས་ནས་
དམག་སྲིད་ཉེན་རྟོག་པ་མོ་འཛིན་པར་བོས་ནས་བཙོན་ལ་འཇུག་ངེས་རེད། མོ་ནམ་ཡང་
ཐོན་དུ་མི་འཇུག་ཅེས་ངས་ཁྱེད་དང་རྒྱན་འཇོག་ཕོད” ཅེས་བཤད།
མ་གཞི་བྱས་ན་ངས་འོས་འགན་བླ་ན་མེད་པ་ཞིག་བསྒྲུབ་དགོས་སྙམ་མོད། བསམ་
ཡུལ་ལས་འདས་པར་མཇུག་འབྲས་དེ་འདྲ་ཞིག་ཐོན་པས་དབང་མེད་དུ་ཧོན་འཐོར་བར་
གྱུར། ངས་ཅི་ཞིག་བཤད་དགོས་པ་མི་ཤེས་ལ། དེ་བས་ཇི་ལྟར་བྱ་དགོས་ཀྱང་མི་ཤེས། འོན་
ཏེ་ང་ལ་ད་དུང་མིས་དོན་གཞན་ཞིག་མངགས་ཡོད་པ་དེ་བསྒྲུབ་དགོས་སྟབས། ངས“ཁོང་
གིས་ཁོང་གི་བསགས་དངུལ་ཁྱེད་ལ་སྤྲོད་རོགས་ཞེས་ང་ལ་མངགས་བྱུང་བ་དེར་ཁྱོན་
བསྡོམས་ཧྥ་སྒོར་ཉིས་སྟོང་སུམ་བརྒྱ་འདུག ངས་ད་གིན་ཞུས་པའི་དོན་དེས་ཁྱེད་ཐུགས་
མ་སྤྲོ་བ་བཟོས་ཡོད་ན། དངུལ་འདི་རྣམས་དབུལ་པོར་སྦྱིན་པ་བཏང་ཚེ་ཡག་ཤོས་ཡིན་པ་
ཡང་སྲིད” ཅེས་བཤད་པ་ཡིན།
274

མགུལ་རྒྱན།
ཁྱོ་ཤུག་དེ་གཉིས་དེ་མ་ཐག་ཏུ་ཧང་སངས་ནས་ཁ་གདངས་མིག་བགྲད་ལ་གྱུར་ཅིང་།
ཧོན་འཐོར་འཐོར་ངང་ང་ལ་ལྟ་བཞིན་འདུག
ངས་གོས་ཁུག་གི་ནང་ནས་དངུལ་བཏོན་པ་ཡིན། མི་སེམས་སྐྱོ་བར་བྱེད་པའི
བསགས་དངུལ་དེའི་ཁྲོད་དུ་རྒྱལ་ཁབ་སོ་སོའི་དངུལ་དཔེ་རིས་སྣ་ཚོགས་པ་ཡོད་པ་དང་།
གསེར་ཊམ་ཡོད་ལ་ཟངས་ཊམ་ཡོད་ཅིང་། ད་དུང་དངུལ་སིལ་མ་སྣ་མིན་སྣ་ཚོགས་འདུག
དེ་རྗེས་ངས “ཁྱེད་ཚོས་ཇི་ལྟར་གནང་རྩིས་ཡོད་དམ” ཞེས་དྲིས་པ་ཡིན།
ལྕམ་ཤུའུ་ཁའེ་ཡིས་རྣམ་འགྱུར་སྔོན་ལ་བསྟན་ཏེ། “འོ་དེ་འདྲ་ཡིན་ན། དེ་མོའི——
བུད་མེད་དེའི —རེ་བ་ཡིན་ན། ………ངས་བལྟས་ན་ང་ཚོས་ཀྱང་དང་ལེན་མ་བྱས་ན་
ཡོང་བགྱི་མ་རེད་བསམ་གྱིས” ཞེས་ཟེར།
མོའི་ཁྱོ་བོར་བྱ་དཀའ་བྱེད་གཏད་ཕྲན་བུ་བྱུང་ན་ཡང་། དེ་འཕྲལ “ང་ཚོས་དངུལ་
འདི་འཁྱེར་ནས་ང་ཚོའི་ཕྲུ་གུ་ཚོར་ཇི་འདྲ་ཉོ་ཆོག་བགྱི་རེད” ཅེས་བཤད་སོང་།
ངས་རེངས་རེངས་པོའི་ངང “ཁྱེད་ཚོའི་ཐུགས་འདོད་ལྟར་མཛོད་ཅིག” ཅེས་སུ་
སྨྲས་པ་ཡིན།
ཁོས་མུ་མཐུད་དེ “མོས་ཁྱེད་ལ་འདི་འདྲ་གནང་རྒྱུ་མངགས་ཡོད་ན། ང་ཚོར་སྤྲོད་
དང་ཆོག ང་ཚོས་དེ་རྣམས་དགེ་ཕྱོགས་སུ་གཏོང་ཨེ་ཐུབ་བལྟས་ཆོག” ཅེས་ཟེར།
ངས་དངུལ་བཞག་སྟེ་ཞལ་གྱེས་ཞུས་པ་ཡིན།
ཉིན་གཉིས་པར་ཤུའུ་ཁའེ་ཡིས་ང་འཚོལ་བར་ཡོང་ནས། ཁ་རི་ཁ་ཐུག་ལ “བུད་མེད་
དེས༞……………བུད་མེད་དེས་ཤིང་རྟ་ཡང་འདི་གར་བཞག་ཡོད་པ་འདྲ། ཤིང་རྟ་དེ། ཁྱེད་རང་
གིས་ག་འདྲ་གནང་ཡོད་དམ་ལགས” ཞེས་དྲིས་བྱུང་།
“འདིར་བཞག་ཡོད། ཁྱེད་རང་ལ་དགོས་ན་བསྣམས་སོང་ན་ཆོག”
“ཤིན་ཏུ་ལེགས་སོ། །ང་ལ་མཁོ་སྒང་ཡིན། ངས་དེ་སྤྱད་ནས་སྔོ་ཚལ་ར་བའི་སྤྱིལ་
275

འཛམ་གླིང་རྩོམ་རིག་གྲགས་ཅན་བོད་འགྱུར་དཔེ་ཚོགས།
བུ་བཟོ་བགྱི་ཡིན།”
ཁོས་འགྲོ་རྩིས་བྱེད་དུས་ངས་ཁོ་བོས་པ་ཡིན། “ཁོང་གིས་ད་དུང་རྟ་རྒན་དེ་དང་
ཁྱི་གཉིས་ཀྱང་འདིར་བཞག་འདུག ཁྱེད་ལ་ཨེ་དགོས་ལགས།” ཁོ་ཧང་སངས་ཏེ་འགྲོ་
མཚམས་བཞག་ནས། “ལགས། མི་དགོས་ལགས། ཁྱེད་རང་གིས་གཟིགས་ན་ངས་དེ་ཚོ་
འཁྱེར་ནས་ཅི་བྱེད་དགོས་རེད་ལགས། ཁྱེད་རང་གིས་ཅི་འདོད་ལྟར་མཛོད་ཅིག” ཁོས་
དགོད་འཚེར་འཚེར་ངང་ང་ལ་ལག་པ་བརྐྱངས་ཡོང་བས་ངས་འཇུ་ཙམ་བྱེད་དགོས་
བྱུང་། ཁྱེད་རང་གིས་གསུངས་དང་། ང་ལ་ཐབས་ཤེས་ག་རེ་ཡོད་པ་རེད་ལགས། གྲོང་
གསེབ་ཏུ་སྨན་པས་ནི་སྨན་རིགས་ཚོང་ཁང་གི་སྦྱིན་བདག་ལ་དགྲ་བསགས་ན་ཡོང་བགྱི་
མ་རེད་པོ་ལགས།
ངས་ཁྱི་དེ་གཉིས་ང་རང་གི་ཁྱིམ་དུ་ཉར་བ་ཡིན། ཆོས་ཁང་གི་ཆོས་མཛད་ལ་སྒོ་
ར་ཆེན་པོ་ཞིག་ཡོད་སྟབས། རྟ་དེ་ཁོང་གིས་འཁྲིད་སོང་། ཤིང་རྟ་དེ་ཤུའུ་ཁའེ་ཡིས་སྤྱིལ་
བུ་བཟོས་པ་དང་། ཁོས་དངུལ་དེ་རྣམས་སྤྱད་ནས་ལྕགས་ལམ་གྱི་བུན་འཛིན་མ་རྐང་ལྔ་
ཉོས་སོང་།
ངའི་ཚེ་ཐོག་འདིར་འཕྲད་པའི་བརྩེ་དགའ་ཟབ་མོ་ནི་འདི་གཅིག་པུ་ཙམ་ཡིན།
སྨན་པས་བཤད་ཟིན་པ་རེད།
དེ་དུས་མིག་ལ་མཆི་ཞགས་འཁོར་བའི་ཧོ་རྗེའི་ལྕམ་སྐུ་ཞབས་ཀྱིས། “བརྩེ་དགའི་
དོན་རྟོགས་མཁན་ནི་བུད་མེད་ཁོ་ན་ཡིན་པ་མངོན་གསལ་དོད་པོ་རེད” ཅེས་སྨྲ་བཞིན་དུ་
དབུགས་རིང་ནར་ནར་འཐེན་སོང་།
276

མགུལ་རྒྱན།
རྟ་ཞོན་པ།"
ཁྱོ་ཤུག་ཤ་ཚ་རྒྱུ་དེ་ཟུང་གིས་ཁྱོ་བོའི་གླ་ཕོགས་ཉུང་ཉུང་དེ་ལ་བརྟེན་ནས་འཚོ་བ་
ཉམ་ང་པོ་སྐྱེལ་བ་དང་། གཉེན་སྒྲིག་བྱས་པ་ནས་བཟུང་སྟེ། ཁོ་གཉིས་ལ་ཕྲུ་གུ་གཉིས་
སྐྱེས་ཟིན། མ་གཞི་ནས་འཚོ་བ་ཁ་ཐང་ཙམ་ཡོད་པའི་ཐོག ད་ཆ་རང་མཐོང་རང་གཅོག་
དང་། གབ་གབ་གཡོལ་གཡོལ་དང་། མི་ལ་ངོ་ཚ་བཅས་བྱེད་དགོས་ཐུག་པའི་དབུལ་ཕོངས་
ལ་གྱུར་ན་ཡང་། ད་དུང་སྐྱེ་ས་རུས་ཁུངས་སྲུང་ཅི་ཐུབ་བྱེད་པ་རེད།
ཨེག་ཐོར•དྷེ•གྷ་རོད་བྷོ་ལིན་ནི་ཞིང་ཆེན་གཞན་དུ་འཚར་བ་ཞིག་ཡིན་པ་དེས་དེ་སྔ་
ཕའི་གཞིས་ཀར་ཁྱིམ་བསྟེན་དགེ་རྒན་གཅིག་ལྕོགས་བྱེད་མཁན་ཆོས་ཁང་གི་ཆོས་མཛད་
རྒད་པོ་ཞིག་གི་དྲུང་ནས་སློབ་གཉེར་བྱས། དེ་དུས་ཁོའི་ཁྱིམ་ཕྱུག་པོ་མེད་ན་ཡང་། འཚོ་
བའི་ཐད་ལ་ཕྱིའི་རྣམ་པ་སྲུང་ཐུབ་ཙམ་ཡོད་པ་རེད།
རྗེས་སུ་ཁོ་ལོ་ཉི་ཤུར་སོན་དུས་ཁྱིམ་མིས་ཁོ་ལ་ལས་ཀ་ཞིག་བཙལ་བས་ན། མཚོ་
དམག་པུའུ་ལ་ཞུགས་ཏེ་ལོ་ཕོགས་ལ་ཧྥ་སྒོར་ཆིག་སྟོང་ལྔ་བརྒྱ་ཡོད་པའི་ཁོའོ་ཡོན”ཞིག་
[1] སྒྲུང་འདི་ནི་དང་ཐོག་སྤྱི་ལོ1883ལོའི་ཟླ1པའི་ཚེས14ཉིན་གྱི《ཀ་ལེ་ཡ་པའི་ཚགས་པར》ཐོག་
ཏུ་སྤེལ་བ་དང་། ལོ་དེར་སྒྲུང་གཏམ་ཐུང་འབྲིང་ཕྱོགས་བསྒྲིགས《སྲས་མོ་ཧྥེ་ཧྥེ》ཞེས་པའི་ནང་བསྡུས་
པ་རེད།
[2] འདིའི་ཐད་མོ་པེ་སན་ཐེ་སོ་སོའི་མྱོང་བ་དང་འདྲ་ཆེ་ཙམ་ཡོད་དེ། ཁོང་གིས་དགུང་ལོ་ཉེར་
གཉིས་ཐོག་མཚོ་དམག་པུའུ་རུ་ཞུགས་ནས་ཁོའོ་ཡོན་གནང་བའི་ལོ་ཕོགས་ལ་ཧྥ་སྒོར་ཆིག་སྟོང་ལྔ་
277

འཛམ་གླིང་རྩོམ་རིག་གྲགས་ཅན་བོད་འགྱུར་དཔེ་ཚོགས།
བྱས། དེ་ལྟར་ཁོ་པ་ཆུ་འོག་བྲག་རྡོ་དེ་ལ་ཐོགས་ནས་ལུས། འཚོ་བའི་དོན་དུ་དཀའ་སྤྱད་
དམག་འཐབ་ཀྱི་གྲ་སྒྲིག་སྔ་ས་ནས་མི་བྱེད་མཁན་དེ་ཚོ་དང་། སྤྲིན་རིམ་གྱིས་བཅད་ནས་
འཚོ་བར་ལྟ་མཁན་དེ་ཚོ་དང་། བྱ་ཐབས་དང་སྙིང་རུས་གཉིས་ཀ་མེད་མཁན་དེ་ཚོ་དང་།
ལྷན་སྐྱེས་ཀྱི་རིག་པ་དང་། དམིགས་བསལ་གྱི་ཡོན་ཏན་དང་། འབད་འཐབ་བྱ་ནུས་བཅས་
ཀྱི་ཐད་ལ་ཆུང་དུས་ནས་ཁོ་ལག་མ་རྒྱས་པ་དེ་ཚོ་དང་། གོ་ཆ་ཁོང་དུ་མ་ཆུད་ལ་ལག་ཆ་
ཁོང་དུ་ཡང་མ་ཆུད་པ་དེ་ཚོ་བཅས་ནི་ཆུ་འོག་བྲག་རྡོ་དང་ཐུག་ནས་དེ་འདྲ་བྱས་ཏེ་ལུས་
རྒྱུ་ལྡོག་ཐབས་དང་བྲལ་བ་ཞིག་གོ།
ཁོའོ་ནང་གི་ཐོག་མའི་ལོ་གསུམ་རིང་ཁོས་སྡུག་བསྔལ་ཚད་མེད་མྱོང་དགོས་བྱུང་
བདེན་རེད།
རྗེས་སུ་ཁོ་ལ་གཉེན་གྲོགས་རྙིང་པ་འགའ་འཕྲད་པ་དེ་ཚོ་མང་ཆེ་བ་ནི་དུས་རབས་
ཀྱི་རྗེས་སུ་ལུས་པའི་རྒན་འཁོགས་ཡིན་པ་དེ་ཚོ་ཡང་ཕྱུག་པོ་མེད་པར། སྐུ་དྲག་གི་ཁུལ་
ཞེས་སུ་འབོད་པ་ཞིག་སྟེ། སན་ཋེ་འཇར་མན་ཁུལ་གྱི་སྲང་ལམ་ཁུ་སིམ་དེ་དག་ཏུ་སྡོད་
མོད། གང་ལྟར་ཁོ་ལ་ངོ་ཤེས་ཀྱི་ལྟོ་ཚང་ཞིག་ཡོད་པར་གྱུར་པ་རེད།
ལག་ཟད་དཔུང་པར་ཐུག་པའི་སྐུ་དྲག་དེ་ཚོ་ནི་དེང་རབས་ཀྱི་འཚོ་བ་དང་གཏན་
ནས་མི་མཚུངས་པར་རང་མཐོང་རང་གཅོག་བྱེད་ལ་ཡང་ནི་ཁེངས་དྲེགས་ཀྱང་ཆེ།
ཁོ་ཚོས་རྒྱུན་དུ་གསོན་ཤུགས་སྤུ་ཙམ་ཡང་མེད་པའི་ཐོག་ཁང་གི་ཐོག་བརྩེགས་མཐོ་
སར[1 སྡོད་པ་དང་། སྡོད་ཁང་དེ་ཚོའི་སྟེང་ནས་འོག་བར་གྱི་དུད་ཁྱིམ་ཀུན་ནི་སྐུ་དྲག་གི་
ཐོབ་ཐང་ཡོད་པ་རྐྱང་ཡིན་ཞིང་། ཐོག་ས་གཉིས་པ་ནས་བདུན་པ་བར་དངུལ་ནི་དཀོན་པ་
ལ་ཤ་ཚ་དགོས་པར་སྣང་ངོ་། །
བརྒྱ་ཡོད་པ་རེད།
[1]གྲོང་ཁྱེར་ཕད་རོད་སིའི་ཐོག་ཁང་རྙིང་པ་དེ་ཚོ་མང་ཆེ་བར་ཐོག་ས་དྲུག་བདུན་ཙམ་ཡོད་པའི
ཐོག་ས་དང་པོ་མང་ཆེ་བ་ནི་ཚོང་ཁང་ཡིན་པ་རེད།
278

མགུལ་རྒྱན།
དེ་སྔ་འབྱོར་པ་རྒྱས་པའི་སྐུ་དྲག་གི་ཁྱིམ་ཚང་དེ་ཚོས་སྐྱིད་འདོད་ལས་གཡོལ་ཁོ་ན
བྱས་རྐྱེན་ཧ་ལོག་ཟིན་ན་ཡང་། ཁོ་ཚོས་ད་དུང་མི་རབས་ནས་མི་རབས་བར་བརྒྱུད་པའི་
ཕྱོགས་རིས་ཀྱི་ལྟ་བ་འདོར་མི་འདོད་ཅིང་། ཉིན་གང་པོར་རིགས་རུས་ཆོ་འབྲང་བསྲུངས་
ནས། རང་ཉིད་ཀྱི་སྐྱེ་ས་རུས་ཁུངས་མ་བརླག་པ་ཇི་ལྟར་བྱ་རྒྱུ་ཁོ་ནར་སེམས་ཁྲལ་བྱེད།
ཨེག་ཐོར·དྷེ·གྷ་རོད་བྷོ་ལིན་ལ་ལྟོ་ཚང་དེའི་ནང་དུ་སྐྱེ་ས་སྐུ་དྲག་ཡིན་རུང་ཁྱིམ་ཚང་
དབུལ་བའི་ན་ཆུང་མ་ཁོ་རང་དང་འདྲ་བ་ཞིག་ཐུག་ནས་དེ་དང་གཉེན་སྒྲིག་བྱས།
ལོ་བཞིའི་ནང་དུ་ཁོ་གཉིས་ལ་ཕྲུ་གུ་གཉིས་སྐྱེས་པ་རེད།
དེ་རྗེས་ཀྱི་ལོ་བཞིའི་ནང་ཁྱོ་ཤུག་དེ་ཟུང་གིས་དབུལ་ཕོངས་ཀྱི་མནར་གཅོད་ཚད་
མེད་མྱངས་ཤིང་། རེས་གཟའ་ཉི་མར་ཧྲམ་ཙེ་ལི་ཙེ་སྲང་ལམ་ཆེན་མོར་འཆམ་ཙམ་བྱེད་
པར་འགྲོ་བ་དང་། དགུན་ཁ་ཟློས་གར་ཁང་ལ་ཐེངས་འགའ་མིན་པར་ཐེངས་རེ་གཉིས་
འགྲོ་བ་དེ་ཡང་ལས་རོགས་ཤིག་གིས་པཱ་སེ་སྤྲད་ནས་འགྲོ་ཐུབ་པ་ཕུད། ཁོ་གཉིས་ལ་སྐྱོ་
བསངས་བྱེད་ཐབས་གཞན་དག་ཅི་ཡང་མེད་པ་རེད།
འོན་ཏེ་དཔྱིད་མགོ་ཟིན་དུས་ཁོའོ་ཀྲང་གིས་ལས་ཞབས་པ་དེ་ལ་ལས་ཀ་འཕར་མ་
ཞིག་སྤྲད་པར་བརྟེན། ཁོ་ལ་གླ་ཆ་འཕར་མ་ཧྥ་སྒོར་སུམ་བརྒྱ་རག་པ་རེད།
ཁོས་དངུལ་དེ་ཁྱིམ་ལ་འཁྱེར་ནས། “ངའི་བརྩེ་བའི་ཧེན་རོད་ཨེ་ཐ་ལགས། ང་ཚོས་
ཀྱང་ཕྲུ་གུ་གཉིས་འཁྲིད་ནས་རྩེད་མོ་འདྲ་རྩེད་པར་འགྲོ་རྒྱུ་ལྟ་བུའི་ལོངས་སྤྱོད་ཕྲན་བུ་
འདྲ་ནི་བྱེད་དགོས་ངེས་རེད” ཅེས་བཟའ་མོར་བཤད།
གྲོས་སྡུར་ཡུན་རིང་བྱས་མཐར་ཁོ་ཚོས་གུང་ཟས་འཁྱེར་ནས་ཞིང་གྲོང་དུ་འགྲོ་རྒྱུའི་
ཐག་བཅད།
ཨེག་ཐོར་གྱིས་སྐད་ཆེན་པོས། “ཨ་ཙི” ཞེས་དང་། “གང་ལྟར་ད་རེས་ཙམ་རང་
ཡིན་པ་ལས། ང་ཚོར་གོ་སྐབས་འདི་འདྲ་རྟག་པར་ནི་མི་རག་པས། ད་རེས་ང་ཚོས་ཤིང་
279

འཛམ་གླིང་རྩོམ་རིག་གྲགས་ཅན་བོད་འགྱུར་དཔེ་ཚོགས།
རྟ་ཆེན་པོ་འཁོར་ལོ་བཞི་ལྡན་ཞིག་གླས་ཏེ་དེར་ཁྱེད་རང་དང་། ཕྲུ་གུ་གཉིས་དང་། ཁོལ་
མོ་བཅས་དེར་བཞུགས། ངས་ནི་རྟ་རྒྱུགས་ར་བ་ནས་རྟ་ཞིག་གཡར་བ་ཡིན་ན། དེས་ངའི་
གཟུགས་པོར་ཕན་ཐོགས་ཆེན་པོ་ཡོད” ཅེས་བཤད།
གཟའ་འཁོར་གཅིག་ཧྲིལ་པོར་ཁྱིམ་ནང་གྲོས་མོལ་བྱེད་པའི་གླེང་གཞི་དེ་ཐེངས་
འདིར་གྲོང་འདབས་སུ་ལྗོངས་རྒྱུར་འགྲོ་རྒྱུའི་འཆར་གཞི་དང་བྲལ་མྱོང་མེད།
ཉིན་ལྟར་གྱི་དགོང་མོ་ལས་ཀ་གྲོལ་ནས་ལོག་སླེབས་ཚེ། ཨེག་ཐོར་གྱིས་བུ་རྒན་པ་ཁོ་
རང་གི་བརླ་ཤར་བཞོན་དུ་བཅུག་སྟེ། ཤེད་ཀྱིས་དཀྲུགས་ནས་མཐོན་པོར་འདེགས་ཀྱིན་
དང་། “ལྟོས་དང་། གཟའ་ཉི་མ་རྗེས་མར་གྲོང་འདབས་ལ་ལྗོངས་རྒྱུར་འགྲོ་དུས། པ་ཕས་རྟ་
ཞོན་ནས་འཕུར་སྐྱོད་འདི་ལྟར་བྱེད་བགྱི་རེད” ཅེས་ཁོ་ལ་བཤད།
དེས་ན་བུ་དེས་ཉིན་གང་ཁྲིའུར་བཞོན་ནས་མགྲོན་འདུ་ཁང་ནང་བྲད་དེ་འགྲོ་གིན་
དུ། “འདི་ནི་པཱ་ལགས་ཀྱིས་རྟ་ལ་ཆིབས་པ་ཞིག་རེད” ཅེས་སྐད་གསང་མཐོན་པོས་
འབོད་པར་བྱེད།
ཐ་ན་ཁོལ་མོས་ཀྱང་སྐུ་ཞབས་ཀྱིས་རྟ་ལ་ཞོན་ནས་ཤིང་རྟ་དང་འགྲོགས་ཏེ་བགྲོད་
ཚུལ་ཀུན་ཏུ་རྟོག་ཅིང་། བསྟོད་པའི་མིག་མདངས་ཀྱིས་ཁོ་ལ་ལྟ་བར་བྱེད། ཉིན་རེའི་ལྟོ་
དུས་གསུམ་ཀར་ཁོས་རྟ་རྩལ་གྱི་སྐོར་གླེང་སྟེ། ཁོས་དེ་སྔ་ཕ་ཡི་གཞིས་ཀར་སྡོད་དུས་ཀྱི་
དཔའ་ངར་ལྡན་པའི་མཛད་རྗེས་སྣ་ཚོགས་གླེང་བར་མོས་གཟབ་ཉན་བྱེད། ཨ་ཙི། ཁོང་ནི་
སློབ་གྲྭ་གྲགས་ཅན་ཞིག་ཏུ་སྦྱོང་བརྡར་ཐེབས་མྱོང་བ་དང་། ཁོང་གིས་རྐང་པ་གཉིས་ཀྱིས་
རྟ་ཡི་སྦོ་ལ་བཙིར་བ་ཙམ་གྱིས་ཅི་ལའང་སྐྲག་བགྱི་མེད་པ་རེད།
ཁོས་ཡིད་ཚིམ་པའི་ངང་ལག་མགོ་འཕུར་བཞིན་དུ། “གལ་སྲིད་ཁོ་ཚོས་ང་ལ་རྟ་ཉན
པོ་རང་མེད་པ་ཞིག་གཡར་ན་ང་ནི་ཧ་ཅང་གི་དགའ་པོ་ཡོང་བ་འདུག ང་རྟ་རྩལ་མཁས་
པོ་ཇི་འདྲ་ཡོད་པ་ཁྱོད་ཀྱིས་གཟིགས་ཐུབ་པ་མ་ཟད། ཁྱེད་རང་གི་ཐུགས་ལ་བབས་ཕྱིན།
280

མགུལ་རྒྱན།
ནགས་ཚལ[1]ནས་ལོག་ཡོང་དུས་ང་ཚོས་ད་དུང་ཧྲམ་ཙེ་ལི་ཙེ་སྲང་ལམ་ལ་བསྐོར་ནས་
ཡོང་ཆོག་བགྱི་རེད། དེ་དུས་ང་ཚོ་རྫིག་པོ་ཇི་འདྲ་ཡོང་བགྱི་མ་རེད། གལ་སྲིད་པུའུ་ཡི་མི་
རེ་གཉིས་དང་འཕྲད་པ་ཡིན་ན་དེ་བས་ཡག་པ་ཡོང་བགྱི་རེད། དེ་ག་རང་གིས་དཔོན་པོ་
ཚོའི་མཐོང་ཆེན་འཐོབ་བགྱི་རེད” ཅེས་བཟའ་མོར་འབོར་ཤོབ་ཡང་ནས་ཡང་དུ་བཤད།
དུས་བཏབ་པའི་ཉིན་དེར་སླེབས་པ་དང་། སྔོན་མངགས་བྱས་པའི་ཤིང་རྟ་འཁོར་ལོ་
དང་རྟ་གཉིས་དུས་གཅིག་ཏུ་ཐོག་ཁང་གི་སྒོ་དྲུང་ན་སླེབས། ཁོས་ལམ་སེང་མར་ལ་བབས་
ཏེ་རྟ་དེར་ཞིབ་བཤེར་བྱས། ཁོས་ཁྱིམ་མི་ཚོ་ལྷམ་མཐིལ་ལ་གཡོགས་ནས་དོར་ཁ་འཆིང་
བྱེད་ཀྱི་འགྱིག་ཐག་འཚེམ་དུ་བཅུག་པ་དང་། ཉིན་གོང་མར་ཉོས་ཙམ་ཡིན་པའི་རྟ་ལྕག་
ལ་ལག་རྩེད་བྱེད།
ཁོས་རྟའི་རྐང་པ་བཞི་རེ་རེ་བཞིན་དུ་ཡར་བླངས་ནས་ལག་པས་འཆང་ཙམ་འཆང་
ཙམ་བྱས་པ་དང་། རྟའི་མཆུ་ཏོ་བགྲད་ནས་དེའི་སོ་ལ་ལྟ་ཞིབ་བྱས་པ་མ་ཟད། དེ་ལ་བརྟེན་
ནས་རྟའི་ལོ་ཚད་བཤད། དེ་དུས་ཁྱིམ་མི་ཚང་མ་མར་བབས་ཡོང་བ་དང་། ཁོས་རྟའི་གནད་
དོན་ཐད་ལ་རིགས་པའི་གཞུང་ལུགས་ནས་ལག་ལེན་དངོས་ཀྱི་བར་དང་། སྤྱིར་བཏང་
གི་རྟ་ནས་མིག་སྔའི་རྟ་འདིའི་བར་དུ་ལྷུག་གླེང་རྒྱས་བཤད་ཐེངས་གཅིག་བྱས། ཁོའི་ལྟ་
སྟངས་ལྟར་བྱས་ན་རྟ་དེ་ནི་མཆོག་ཏུ་གྱུར་པ་ཞིག་རེད་ཅེས་བཤད་ཆོག
ཁྱིམ་མི་ཚང་མ་ཤིང་རྟར་བསྡད་ཟིན་རྗེས། ཁོས་རྟ་སྒའི་གློ་ཐག་ལ་ཞིབ་བཤེར་ཚགས་
སུ་ཚུད་པ་ཐེངས་གཅིག་བྱས་རྗེས། རྐང་པ་གཅིག་ཡོབ་ལ་བཞག་ནས་རྟ་ལ་ཧོབ་བཞོན་
བྱས། སེམས་ཅན་དེ་ལྗིད་ཚད་དེ་ལྟས་མནན་པས། གློ་བུར་དུ་མཆོང་ལྡིང་ཐེངས་འགའ་
བྱས་ནས་རྟ་པ་དེ་གཡུགས་གྲབས་བྱས།
[1] འདིའི་ནགས་ཚལ་ནི་ཕད་རོད་སིའི་ནུབ་ངོས་ཀྱི་ཝེ་སེ་ཎད་ནགས་ཚལ་ལ་ཟེར་བ་དེ་ནི་ལེ་ཕད་
ཚེ་དང་མཱ་རོད་ཀྱི་ཉེ་འདབས་སུ་གནས་པ་དང་།སད་ཎ་གཙང་པོ་དང་འདབས་འབྲེལ་ཡིན་པ་རེད།
281

འཛམ་གླིང་རྩོམ་རིག་གྲགས་ཅན་བོད་འགྱུར་དཔེ་ཚོགས།
ཨེག་ཐོར་ཧང་སངས་ཐག་ཆོད་ནས་མགྱོགས་མྱུར་དུ “ཝ་ཡེ། མ་ངར་ཨང་། གྲོགས་
པོ།མ་ངར་ཨང” ཞེས་སྨྲས་ནས་རྟ་དེའི་ངར་རྒོད་འཇགས་ཐབས་བྱས།
རྟ་དེའི་ངར་ཁ་འཇགས་པ་དང་མི་དེ་ཡང་ལྷོད་ལ་བབས་ཏེ། ཁོས “ཚང་མ་གྲ་སྒྲིག་
ཚར་སོང་ངམ” ཞེས་སུ་དྲིས།
ཚང་མས་ཁ་གཅིག་གྲག་གིས། “ཚར་སོང” ཞེས་སུ་ལན་བཏབ།
ཁོས “ལམ་ལ་ཆས་ཤིག" ཅེས་བཀའ་བསྒོས།
དེ་ལྟར་དཔུང་ཆེན་དེ་ཐོན་མགོ་ཚུགས་པ་རེད།
ཁྱིམ་མི་ཧྲིལ་པོའི་མིག་མདངས་ཁོའི་ལུས་ལ་གཅིག་སྡུད་བྱས། ཁོས་རྟ་ཕོ་དབྱིན་ཇིའི
ལུགས་ཀྱི་འགྲོས་ཆུང་སྤོ་རུ་བཅུག་སྟེ། རྟ་ཐོག་ཏུ་འུད་ཀྱིས་འཕག་འཕག་སིག་སིག་ཤུགས་
ཆེན་བྱས། ཁོའི་འཕོངས་རྟ་སྒའི་སྟེང་དུ་བབས་མ་ཐག་ཏུ་ལམ་སེང་ཡར་ལ་འཕགས་པ་ནི་
ནམ་མཐའི་དབྱིངས་རུམ་ལ་འཛུལ་འདོད་པ་ལྟར་དུ་སྣང་། ཁོ་པ་རྟའི་ཟེ་རྔོག་གི་སྟེང་དུ་
ལྷུང་གྲབས་ཐེངས་འགའ་བྱས་པ་དང་། ཁོས་མིག་གཉིས་ཀྱིས་མདུན་ཕྱོགས་ལ་ལྡིར་ནས་
ལྟ་ཞིང་། ངོ་གདོང་གི་ཤ་རྒོད་རེངས་པོ་དང་ངོ་མདོག་སྐྱ་བོར་གྱུར།
ཁོའི་བཟའ་མོས་བུ་གཅིག་པང་ལ་བཏབ་པ་དང་། ཁོལ་མོས་བུ་གཅིག་ཤོས་དེ་པང་
ལ་བཏབ་ཅིང་། གཉིས་ཀས “པ་ལགས་ལ་ལྟོས་དང་། པ་ལགས་ལ་ལྟོས་དང” ཞེས་སུ་
སྐད་བརྒྱབ།
ཤིང་རྟའི་འགུལ་སྐྱོད་དང་། ནང་སེམས་ཀྱི་སྤྲོ་སྣང་དང་། མཁའ་དབུགས་སོས་པ་
བཅས་ཀྱིས་བུ་གཉིས་རབ་ཏུ་མྱོས་ནས་སྐད་ཆེན་པོ་བར་མེད་བརྒྱབ། བསམ་ཡུལ་ལས་
འདས་པར་སྐད་ཆེན་པོས་རྟ་དེ་འདྲོགས་ཏེ། འུར་རྒྱུག་བྱས་པ་དང་། རྟ་པས་སྲབ་མདའ་
སྲོག་བསྡོས་ཀྱིས་འཐེན་ཞིང་ཞྭ་མོ་ཡང་ས་ལ་ཟགས། ཤིང་རྟ་བས་མར་བབས་ཏེ་ཁོ་ལ་
ཞྭ་མོ་བསྒྲུགས་རོགས་བྱས། ཁོས་ཞྭ་མོ་ལེན་གྱིན་རིང་པོའི་ས་ནས་བཟའ་མོར། “ཕྲུ་
282

མགུལ་རྒྱན།
གུ་གཉིས་སྐད་འདི་འདྲ་རྒྱག་ཏུ་མ་འཇུག་མ་གཏོགས་ངས་རྟ་གླགས་འཁེལ་བགྱི་མི་
འདུག" ཅེས་བཤད།
ཁོ་ཚོས་ཝེ་སེ་ཎད་ནགས་ཁྲོད་ཀྱི་སྤང་སྟེང་དུ་གུང་ཟས་ཟོས་ཤིང་། ཟས་ནི་ཟས་སྣོད་
ཀྱི་ནང་དུ་བླུགས་ནས་འཁྱེར་ཡོང་བ་ཞིག་རེད།
རྟ་གསུམ་ལ་ཤིང་རྟ་མཁན་གྱིས་ལྟ་རྟོག་བྱེད་བཞིན་ཡོད་ན་ཡང་ཨེག་ཐོར་གྱིས་ཡར་
ལ་ལངས་ངས་ནས་རྟ་དེ་ལ་ད་དུང་ཅི་དགོས་མིན་ལྟ་ཙམ་བྱེད་པར་ཡང་ཡང་འགྲོ་བ་དང་།
རྟའི་སྐེ་ལ་བྱིལ་བྱིལ་དང་། དེ་ལ་རུ་ཊི་དང་སྒོ་ངའི་བག་ལེབ་དང་། མངར་ཆ་བཅས་སྟེར་
བར་བྱེད།
ཁོས “རྟ་འདི་ནི་ངར་རྒོད་ཅན་ཞིག་རེད་འདུག ཐོག་མར་ངས་ཁོ་གླགས་མི་འཁེལ་
བ་བྱེད་བདེན་ཡིན་རུང་། ཁྱེད་རང་གིས་གཟིགས་པ་ལྟར་གང་མགྱོགས་ངར་ཁ་འཇགས་
ཏེ། ཁོ་གཅུན་ཐུབ་མཁན་ཞིག་དང་ཐུག་པ་མཐའ་མར་ཁས་བླངས་ནས། ཡང་བསྐྱར་གང་
བྱུང་དུ་འགུལ་མི་ཕོད་པར་གྱུར་སོང” ཞེས་བཤད།
ཁོ་ཚོས་སྔོན་ཚུད་ནས་གཏན་ཁེལ་བྱས་པ་ལྟར་ཁྱིམ་ལ་ལོག་དུས་ཧྲམ་ཙེ་ལི་ཙེ་སྲང་
ལམ་བརྒྱུད་ནས་ཕྱིན། ཡངས་ཤིང་རྒྱ་ཆེ་བའི་ལྗོན་གྲིབ་ལམ་ཆེན་ལ་ཕར་འགྲོ་ཚུར་འོང་
བྱེད་མཁན་རྫོགས་རྒྱུ་མེད་པ་དང་། གཞོགས་གཉིས་ཀྱི་རྐང་ལམ་སྟེང་དུ་ཡུལ་སྐོར་བ་
ཐགས་སུ་བཀྲ་བར་སྣང་བ་དེ་ནི་རྣམ་རྒྱལ་སྒོ་མོ་ཆེ་ནས་མཐུན་འགྲིག་ཐང་ཆེན་གྱི་བར་
དུ་འགུལ་སྐྱོད་བྱེད་པའི་དར་ནག་གཉིས་འཐེན་པ་དང་འདྲ། ས་གཞི་ཆེན་མོར་ཉི་ཟེར་
འཕྲོས་ནས་ཤིང་རྟའི་བཀྲག་རྩི་དང་། རྟ་ཆས་སྟེང་གི་ངར་ལྕགས་དང་། ཤིང་རྟའི་སྒོའི་སྟེང་
གི་ལག་འཇུ་བཅས་ཀུན་ལས་འོད་ཆེམ་ཆེམ་དུ་འཚེར།
ལུས་རྩལ་རྩེད་འདོད་ཅིག་དང་། འཚོ་བའི་སྐྱིད་སྣང་ཞིག་གིས་མི་དེ་ཚོ་དང་། ཤིང་རྟ
དེ་ཚོ་དང་། རྟ་དེ་ཚོ་བཅས་སྐུལ་བཞིན་ཡོད་པ་དང་འདྲ། ཐག་རིང་གི་གསེར་མདོག་ཅན་
283

འཛམ་གླིང་རྩོམ་རིག་གྲགས་ཅན་བོད་འགྱུར་དཔེ་ཚོགས།
གྱི་ཆུ་རླངས་ཁྲོད་དུ་གྲུ་ཟུར་རྡོ་རིང་མཐོན་པོ་རུ་འགྱིང་ངེར་གནས།
ཨེག་ཐོར་གྱི་རྟ་དེ་རྣམ་རྒྱལ་སྒོ་མོ་ཆེ་ལས་ཡོལ་མ་ཐག་ཏུ་གློ་བུར་སྤྲོ་ངར་གསར་པ་
ཞིག་འཕེལ་བ་ལྟར་ཤིན་ཏུ་མྱུར་པོར་འཁོར་བཞིན་པའི་འཁོར་ལོའི་གསེང་ནས་ཕར་རྒྱུག་
ཚུར་རྒྱུག་གིས་རྟ་རའི་ཕྱོགས་སུ་ངར་བགྲོད་བྱས་ནས། རྟ་པས་དེ་པ་ངར་འཇགས་ཐབས་
གང་དྲག་བྱས་རུང་ཕན་ཐོགས་གང་ཡང་མ་ཐོན་པ་རེད།
ཁོ་ཚོའི་ཤིང་རྟ་རྒྱང་རིང་པོའི་སར་རྗེས་སུ་ལུས་པ་དང་། བཟོ་ལས་ཕོ་བྲང[l]གི་ཁ་
སྤྲོད་དུ་སླེབས་ཚེ། རྟ་ཡིས་ཕར་ཕྱོགས་སུ་རྒྱ་ཆེ་བ་ཡོད་པ་མཐོང་ནས། གཞོགས་གཡས་ལ་
དཀྱོག་སྟེ་འཕུར་མ་རྒྱུགས་བྱས།
དེ་དུས་པང་ཁེབས་དཀྲིས་པའི་རྒན་མོ་ཞིག་གིས་དལ་དལ་ལྷོད་ལྷོད་ངང་རྒྱ་ལམ་
འཕྲེད་བརྒལ་གཏོང་བཞིན་ཡོད་པ་དེས་ཉེ་འཁྱོག་མེད་པར་ཏག་ཏག་ཨེག་ཐོར་འགྲོ་སའི
ལམ་བཀག་ཅིང་། ཁོས་ནི་རྟ་ཞོན་ནས་འཕུར་བ་ལྟར་རྒན་མོའི་ཕྱོགས་སུ་བཤར་བཞིན་
ཡོད། ཨེག་ཐོར་གྱིས་རང་གི་རྟ་གླགས་མ་འཁེལ་བས། “ཝ་ཡེ། གཟབ་གཟབ་གནང་ཨང་།
ཝ་ཡེ།ཁོང" ཞེས་སྐད་འབོད་བྱ་རྒྱུར་ཟད།
རྒན་མོ་དེ་ཧ་ལམ་འོན་པ་ཡིན་པ་འདྲ་སྟེ། མེ་འཁོར་གྱི་མགོ་ལྟར་བཤར་བཞིན་པའི་
རྟའི་བྲང་གིས་རྒན་མོར་རྡུང་ཁ་ཐེབས་ཏེ། མོ་མགོ་རྟིང་ཆེན་པོ་ཐེངས་གསུམ་ལོག་ནས་
གོམ་པ་བཅུའི་སར་མ་བརྡབས་ཀྱི་བར་དུ་དེས་སྔར་བཞིན་སྣང་བ་སྤུ་ཙམ་ཡང་མེད་པའི་
ངང་མུ་མཐུད་དེ་གོམ་པ་དལ་བུར་སྤོ་བཞིན་ཡོད།
ལམ་བཞུད་པ་ཁ་ཤས་ཀྱིས་སྐད་ཆེན་པོས། “ཁོ་ཁོག་ཅིག” ཅེས་འབོད་པར་བྱེད།
ཨེག་ཐོར་སྐྲག་ཐག་ཆོད་དེ་རྟའི་ཟེ་རྔོག་ནས་བཟུང་སྟེ། “སྲོག་སྐྱོབ་རོགས་གནང”
[1] བཟོ་ལས་ཕོ་བྲང་ནི། སྤྱི་ལོ1855ལོའི་ཕད་རོད་སིའི་འཛམ་གླིང་དངོས་མང་སྟོན་ཚོགས་ཀྱི་ཆེད་
དུ་སྤྱི་ལོ1853ལོར་བསྐྲུན་པ་དང་།སྤྱི་ལོ1900ལོར་བཤིག་པ་རེད།
284

མགུལ་རྒྱན།
ཞེས་སྐད་ཆེན་པོས་འབོད་པར་བྱེད།
རྟས་རྐུབ་འཚག་ཤུགས་ཆེན་ཞིག་བརྒྱབ་ནས་ཁོ་པ་དབྱུགས་པས། མདེའུ་འཕངས་པ་
བཞིན་དུ་རྟ་མགོ་ལས་བརྒལ་ཏེ་ཁོ་འགོག་པར་ཡོང་བཞིན་པའི་ཉེན་རྟོག་པ་ཞིག་གི་པཔང་
དུ་ལྷུང་བ་རེད།
སྐད་ཅིག་ཡུན་ལ་ཁོའི་མཐའ་འཁོར་དུ་མི་ཁྱུས་བསྐོར་བ་དེ་ཀུན་གྱིས་ཁོང་ཁྲོ་ཆེན་
པོ་དང་། རྐང་བརྡ་ལག་བརྡ་དང་། སྤྱོ་བ་བཅས་བྱེད། སྐུ་ཞབས་བགྲེས་སོང་ཞིག་གིས་བྱས་
རྗེས་གཟེངས་རྟགས་སྒོར་མོ་ཆེན་པོ་ཞིག་བཏགས་པ་དང་། ཨ་ར་དཀར་པོ་མཐུག་པོ་འཕྲེད་
ལ་བཞག་པ་དེ་ངར་ཤོས་ཡིན་པ་དེས། “ཨ་མའི་རོ། མི་གང་ཞིག་གླེན་རྟགས་ཚ་པོ་དེ་འདྲ་
ཡོད་ན་ཁྱིམ་དུ་སྡོད་དགོས་ངེས་རེད། རྟ་ལ་ཞོན་མ་ཤེས་ན་སྲང་ལམ་དུ་མི་སྲོག་ལ་འཚེ
བར་མ་ཡོང་ན་ཏག་ཏག་རེད” ཅེས་ཡང་ཡང་བཤད།
དེ་དུས་སྐྱེས་པ་བཞིས་རྒན་མོ་ཞིག་འདེགས་བཞིན་ཡོང་། རྒན་མོ་དེ་ཤི་བོ་ལྟར་དུ་
སྣང་བ་དེའི་ངོ་གདོང་སེར་པོར་གྱུར་ཅིང་། ཞྭ་མོ་གཞོགས་གཅིག་ཏུ་ཀྱོག་པ་དང་ལུས་ལ་བྱེ་
སས་འཚོས་ནས་ཡོད།
སྐུ་ཞབས་བགྲེས་སོང་དེས “བུད་མེད་འདི་སྨན་ཁང་དུ་སྐྱོལ་ཤོག” ཅེས་དང་། “ངེད་
རང་ཚོ་མཉམ་དུ་ཉེན་རྟོག་ཅུད་ལ་འགྲོ" ཞེས་བཀའ་བསྒོས།
ཉེན་རྟོག་པ་གཉིས་ཀྱིས་ཨེག་ཐོར་གསེང་དུ་བཙིར་ནས་ཕྱིན་པ་དང་། ཉེན་རྟོག་པ་
གཞན་ཞིག་གིས་ཁོའི་རྟ་འཁྲིད། མི་ཁྱུ་གཅིག་གིས་ཁོ་ཚོའི་ཕྱི་བཞིན་འབྲངས། དེ་དུས་
ཤིང་རྟ་འཁོར་ལོ་བཞི་ལྡན་དེ་གློ་བུར་དུ་ཐོན་པ་དང་། ཁོའི་བཟའ་མོས་ལམ་སེང་རྒྱུགས་
ཡོང་ཞིང་། ཁོལ་མོ་ནི་སྐྲག་ནས་བླ་འཁྱར་བ་ལྟ་བུར་གྱུར་ལ། ཕྲུ་གུ་ཚོས་སྐད་ཅོར་འུར་ཅོར་
དིར་དིར་བྱེད། ཁོས་བཟའ་མོར་བུད་མེད་གཅིག་ལ་རྡུང་ཁ་ཐེབས་སོང་བ་དེར་ཐུགས་ཁྲལ་
གནང་མི་དགོས། ཁོ་མགྱོགས་པོ་ལོག་སླེབས་ཡོང་ཞེས་འགྲེལ་བཤད་བྱས་པས་དངངས་
285

འཛམ་གླིང་རྩོམ་རིག་གྲགས་ཅན་བོད་འགྱུར་དཔེ་ཚོགས།
ཤིང་སྐྲག་པའི་ཁྱིམ་མི་ཚོ་གཞི་ནས་གྱེས་པ་རེད།
ཉེན་རྟོག་ཅུད་དུ་འབྱོར་རྗེས་གནས་ཚུལ་ལམ་སེང་གསལ་པོར་གྱུར། ཁོས་རུས་
མིང་ལ་ཨེག་ཐོར“དྷེ•གྷ་རོད་བྷོ་ལིན་ཟེར་བ་དང་། མཚོ་དམག་པུའུ་རུ་ལས་ཀ་བྱེད་བགྱི་
ཡོད་ཅེས་བཤད་རྗེས་རྨས་མའི་གནས་ཚུལ་བསྒུགས་ནས་བསྡད། གནས་ཚུལ་འདྲི་བར་
མངགས་པའི་ཉེན་རྟོག་པ་ལོག་ཡོང་། རྒན་མོ་དྲན་སོས་ན་ཡང་མོ་རང་གིས་བཤད་པ་ལྟར་
ན་ཁོག་ནང་དུ་ད་དུང་ཟུག་གཟེར་དྲག་པོ་གཏོང་བགྱི་ཡོད་པ་དང་། རྒན་མོ་དེ་ནི་གཞན་
ལ་ཁྱིམ་ལས་བྱེད་མཁན་ཞིག་ཡིན་པ་དེ་ལོ་དྲུག་ཅུ་རེ་ལྔར་སོན་པ་དེའི་མིང་ལ་ལྕམ་སེ་
མོན་ཟེར་བ་རེད།
རྒན་མོ་ཤི་མེད་ཚུལ་ཐོས་རྗེས་ཨེག་ཐོར་གྱི་རེ་བ་སླར་གསོ་བྱུང་བ་རེད། ཁོས་མོའི་
སྨན་བཅོས་ཀྱི་འགྲོ་གྲོན་འགན་འཁུར་རྒྱུ་ཁས་ལེན་བྱས་རྗེས། སྨན་ཁང་གི་ཕྱོགས་སུ་
རྒྱུགས་ནས་ཕྱིན།
སྨན་ཁང་གི་སྒོ་ཁར་མི་ཁྱུ་ཞིག་འདུས་ཡོད་པ་དང་། རྒན་མོས་ཁྲིའུ་ཞིག་ནང་འགྱེལ་
ནས་འཁུན་སྒྲ་བར་མེད་སྒྲོག་པར་བྱེད་ཅིང་། ལག་པ་གཉིས་འགུལ་ཙམ་ཡང་མི་བྱེད་ལ།
ངོ་ལས་རྣམ་འགྱུར་ཅི་ཡང་མངོན་རྒྱུ་མེད། སྨན་པ་གཉིས་ཀྱིས་མོ་ལ་ད་དུང་བརྟག་དཔྱད་
བྱེད་བཞིན་ཡོད་པ་དང་། རྐང་ལག་གི་རུས་པ་ཆག་མེད་རུང་ནང་རྨས་ཡོད་པར་དོགས།
ཨེག་ཐོར་གྱིས་མོ་ལ “ཁྱེད་རང་ལ་ཟུག་དྲག་པོ་གཏོང་བགྱི་འདུག་གམ” ཞེས་དྲིས།
“འོ་ལགས།”
“ག་པར་ན་བགྱི་འདུག་གམ་ལགས།”
“ཕོ་བར་མེ་འབར་བ་ནང་བཞིན་བྱེད་བགྱི་འདུག་ལགས།”
སྨན་པ་ཞིག་ཚུར་ཡོང་ནས། “སྐུ་ཞབས་ལགས། བྱུར་ཉེས་བཟོ་མཁན་དེ་ཁྱེད་རང་
རེད་པས་ལགས” ཞེས་དྲིས།
286

མགུལ་རྒྱན།
“ཡིན།སྐུ་ཞབས་ལགས།”
“རབ་ལ་བུད་མེད་འདི་ལུས་གསོ་ཁང་ཞིག་ཏུ་སྐྱོལ་ཤོག ཁོང་ལ་སྣེ་ལེན་ཞུ་ཆོག་
པའི་ལུས་གསོ་ཁང་ཞིག་ཡོད་པ་ངས་ཤེས་པ་དེར་ཉིན་རེར་ཧྥ་སྒོར་དྲུག་ལས་མི་དགོས།
ངས་ཁྱེད་རང་ལ་འགྲོ་ལུགས་གཉེར་རོགས་ཞུ་དགོས་སམ་ལགས།”
ཨེག་ཐོར་གྱིས་དེ་འདྲ་རང་བྱུང་ན་བསམས་ནས་བསྡད་ཡོད་སྟབས་ཐུགས་རྗེ་ཆེ་ཞུས་
ཤིང་། རྡོག་ཁྲེས་ཆེན་པོ་ཞིག་ཕབ་པ་ལྟར་བྱུང་ནས་ཁྱིམ་ལ་ལོག
བཟའ་མོས་ཁོ་བསྒུགས་ནས་བསྡད་ཡོད་པ་དེས་སྣབས་ཆུ་མིག་ཆུ་འཛར་འཛར་བྱེད་
པ་དང་། ཁོས་མོ་ལ་སེམས་ཁྲལ་མ་བྱེད་ལབ།
“ཐུགས་ཁྲལ་གནང་དགོས་དོན་མེད། ལྕམ་སེ་མོན་ཞུ་མཁན་དེ་དྲག་ཏུ་ཕྱིན་འདུག
ཉི་མ་གཉིས་གསུམ་ནས་སངས་དྲག་ཡོང་བགྱི་རེད། ངས་ཁོང་ལུས་གསོ་ཁང་ཞིག་ཏུ་
བསྐྱལ་བ་ཡིན།ཐུགས་ཁྲལ་གནང་དགོས་དོན་མེད།”
སེམས་ཁྲལ་བྱེད་དགོས་དོན་མེད་པ་རེད།
ཉི་མ་གཉིས་པར་ཁོས་གཞུང་ལས་ཁང་ནས་ཐོན་ཏེ་ལྕམ་སེ་མོན་ལ་བལྟ་བར་ཕྱིན།
ཁོས་སྒོ་ནས་འཛུལ་དུས་མོས་ཡིད་ཚིམ་པའི་ངང་ནས་ཤ་ཁུ་སྣུམ་བག་ཆེ་བ་ཞིག་
འཐུང་སྒང་རེད།
ཁོས “ཅི་འདྲ་འདུག་གམ་ལགས” ཞེས་དྲིས།
“ཨ་ཙི། ངའི་སྐུ་ཞབས་ཤ་ཚ་རྒྱུ་ལགས། སྔོན་མ་ནང་བཞིན་རེད་འདུག་ལགས། ངས་
བྱས་ན་ཚར་བཞག་བསམ་གྱིས། དྲག་སྐྱེད་ཕྲན་བུ་ཙམ་ཡང་ཕྱིན་མི་འདུག་ལགས།”
སྨན་པས་རྨས་སྐྱོན་ཚབས་ཆེར་འགྲོ་བར་དོགས་ནས་ད་དུང་ཏོག་ཙམ་བསྒུག་
དགོས་ཟེར།
ཁོས་ཉིན་གསུམ་བསྒུགས་རྗེས་སླར་ཡང་མོ་ལ་བལྟ་བར་ཡོང་། རྒན་མོའི་ངོ་མདངས་
287

འཛམ་གླིང་རྩོམ་རིག་གྲགས་ཅན་བོད་འགྱུར་དཔེ་ཚོགས།
བཀྲ་ཞིང་མིག་གཉིས་གྲུང་བར་གྱུར་ཡོད་ན་ཡང་ཁོ་རིག་མ་ཐག་ཏུ་མོས་སླར་ཡང་འཁུན་
སྒྲ་སྒྲོག་པར་བྱེད།
“ངས་ཡང་བསྐྱར་འགུལ་ཐུབ་བགྱི་མི་འདུག་ངའི་སྐུ་ཞབས་ཤ་ཚ་རྒྱུ་ལགས། ངས་
ཡང་བསྐྱར་འགུལ་ཐུབ་བགྱི་མི་འདུག་ལགས། ད་ནི་མ་འཆི་བར་དུ་ང་འདི་འདྲ་བྱས་ཏེ་
རང་ལུས་པ་འདུག་ལགས།”
ཨེག་ཐོར་རང་དབང་མེད་པར་ཁོང་འདར་ཞིག་ཤོར་བ་དང་། ཁོས་སྨན་པ་ཐུག་རྒྱུའི
རེ་བ་བཏོན།
སྨན་པས་ལག་གཉིས་འདེགས་བཞིན་དུ། “སྐུ་ཞབས་ལགས། ཐབས་ཅི་ཡོད་པ་རེད།
ཅི་བྱས་མིན་ངས་ཀྱང་མགོ་འཚོས་མ་སོང་། ཁོང་ཡར་ལ་སྐྱོར་ཕྱིན་སྐད་འབོད་ཧུ་ཤུ་དིར་
དིར་བྱེད་བགྱི་འདུག་ལགས། ཁོང་གི་ཁྲིའུ་གཅུས་ཙམ་བྱས་ན་ཡང་ཤ་རལ་སྙིང་གས་ལྟ་
བུའི་སྐད་ངན་རྒྱག་བགྱི་འདུག་པས། ཁོང་གིས་བཤད་པར་ངས་ཡིད་ཆེས་མ་བྱེད་ཀ་མེད་
རེད་འདུག་སྐུ་ཞབས་ལགས། ངས་ཁོང་གི་ཁོག་པའི་ནང་ལ་འཛུལ་ནི་ཐུབ་བགྱི་མ་རེད་པ།
གང་ལྟར་ཁོང་གིས་ས་ལ་གོམ་པ་མ་སྤོས་ཀྱི་བར་དུ་ཁོང་གིས་རྫུན་བཤད་བགྱི་འདུག་ཅེས་
ངས་ཚོད་དཔག་བྱས་ན་ཡོང་བགྱི་མ་རེད་ལགས།”
རྒན་མོ་དེས་གམ་ནས་ཉན་གྱིན་གཡོ་མེད་འགུལ་མེད་ངང་མིག་ལས་གཡོ་སྒྱུའི་
མདངས་ཤིག་འཚེར།
གཟའ་འཁོར་གཅིག་ཕྱིན་པ་དང་། ཟླ་ཕྱེད་སོང་ཞིང་། ཟླ་བ་གཅིག་ཕྱིན། ལྕམ་སེ་མོན་
གྱིས་ད་དུང་ཡང་ཁྲིའུ་ལས་བྲལ་མེད། མོས་ཞོགས་པ་ནས་དགོང་མོ་བར་ཁ་དལ་མེད་དུ་
ཟ་རྐྱང་བྱེད་པས་ལུས་ཀྱི་ཤ་ཇེ་རྒྱགས་སུ་སོང་བ་མ་ཟད། དགའ་ལྷང་ལྷང་ངང་ནད་རོགས་
དང་ཁ་བརྡ་རྫོགས་རྒྱུ་མེད་པ་བྱེད། མོས་ད་ལྟའི་འཚོ་བར་ལོངས་སུ་སྤྱོད་རྒྱུར་གོམས་ཟིན་
པ་དེ་ནི་མི་ལོ་ལྔ་བཅུར་སྐས་ལ་འཛེགས་པ་དང་། ས་གདན་ཕྱགས་པ། ཐོག་ས་རེ་རེ་བྱས་
288

མགུལ་རྒྱན།
ནས་རྡོ་སོལ་དབོར་བ། དཀའ་ཚེགས་ཆེན་པོས་འཁྲུ་འཁྲུ་འཐག་འཐག་བྱས་པ་བཅས་ལ་
མཐའ་མར་ངོ་གནོང་མི་དགོས་པའི་ངལ་གསོ་འཐོབ་པ་དང་འདྲའོ། །
ཨེག་ཐོར་ནི་ངོ་མ་འཚབ་ནས་སྨྱོ་གྲབས་བྱེད་པ་དང་། ཉིན་ལྟར་མོ་ལ་བལྟ་བར་
ཡོང་ཞིང་། མོ་ནི་རྟག་པར་སོས་དལ་བག་ཕེབས་དང་གནོང་མེད་ཡིད་བདེ་ཡིན་པར་མ་
ཟད། “ངས་ཡང་བསྐྱར་འགུལ་ཐུབ་བགྱི་མི་འདུག་ངའི་སྐུ་ཞབས་ཤ་ཚ་རྒྱུ་ལགས། ངས་
ཡང་བསྐྱར་འགུལ་ཐུབ་བགྱི་མི་འདུ་ལགས” ཞེས་བཤད་རྐྱང་བྱེད།
ཉིན་ལྟར་གྱི་དགོང་མོ་སེམས་ཁྲལ་གྱིས་རབ་ཏུ་མནར་བའི་ལྕམ་གྷ་རོད་བྷོ་ལིན་གྱིས།
“ལྕམ་སེ་མོན་ལགས་ཇི་འདྲ་འདུག་གམ” ཞེས་སུ་རང་འདྲི་བར་བྱེད།
ཐེངས་ངོ་རེ་བཞིན་ཚང་མར་ཁོས་བློ་ཕམ་ཡིད་ཆད་ངང “འགྱུར་བ་མི་འདུག་
ལགས། འགྱུར་བ་ཕྲ་མོ་ཙམ་ཡང་ཕྱིན་མི་འདུག་ལགས” ཞེས་ལན་འདེབས་པ་རེད།
ཁོ་ཚོས་ད་ཆ་ཁོལ་མོའི་གླ་ཆ་ཡང་སྤྲོད་མི་ཐུབ་པར་གྱུར་ནས། ཁོལ་མོ་ཕྱིར་སློག་པ་
དང་ཟ་མཁས་གྲོན་ཆུང་སྔར་ལས་ཆེ་བ་བྱས་ཤིང་། གླ་ཆ་འཕར་མ་དེ་ཀུན་ཀྱང་ཡོངས་
རྫོགས་སྤྲོད་དགོས་བྱུང་བ་རེད།
དེས་ན་ཨེག་ཐོར་གྱིས་སྨན་པ་གྲགས་ཅན་བཞི་གདན་ཞུ་བྱས་ཏེ་རྒན་མོར་མཉམ་
འདུས་ནད་དཔྱད་བྱས་པ་དང༌། མོས་ནི་ཁོ་ཚོ་རེག་པ་དང་། གནོན་པ་དང་། ཐུག་
པ་བཅས་ཀྱི་བརྟག་པ་བྱེད་དུ་འཇུག་གིན་དུ་གཡོ་སྒྱུའི་མིག་མདངས་ཀྱིས་ཁོ་ཚོར་ལྟ་
གིན་བྱེད།
སྨན་པ་གཅིག་གིས “ཁོང་གོམ་པ་སྤོ་རུ་འཇུག་དགོས” ཞེས་བཤད།
མོས་ལམ་སེང “ངས་གོམ་པ་སྤོ་ཐུབ་པ་མི་འདུག་ངའི་སྐུ་ཞབས་བཟང་པོ་ཚོ། ངས་
གོམ་པ་སྤོ་ཐུབ་པ་མི་འདུག་ལགས” ཞེས་སྐད་ཅོར་བརྒྱབ།
དེས་ན་ཁོ་ཚོས་མོ་དམ་པོར་བཟུང་སྟེ་ཡར་ལ་བཏེགས་ནས་གོམ་པ་ཁ་ཤས་ཀྱི་སར་
289

འཛམ་གླིང་རྩོམ་རིག་གྲགས་ཅན་བོད་འགྱུར་དཔེ་ཚོགས།
དྲུད་ན་ཡང་མོས་ནི་ཁོ་ཚོའི་ལག་ནས་ཐར་བ་བྱས་ཏེ་ས་གདན་ལ་འགྱེལ་མ་འགྲིལ་བྱས་
ཤིང་། སྐད་འབོད་འཇིགས་སུ་རུང་བ་བྱས་པས། ཁོ་ཚོས་མོ་སླར་ཡང་གཟབ་གཟབ་སིལ་
སིལ་ངང་ཕྱིར་བཏེགས་ཏེ་ཁྲིའུར་འཇོག་དགོས་ཐུག་པ་རེད།
ནད་ཚབས་ཆེ་ཆུང་ཇི་འདྲ་ཡོད་མེད་ཐད་ཁོ་ཚོའི་ལྟ་ཚུལ་གཟབ་ནན་ཤིན་ཏུ་ཆེ་ན་
ཡང་། མོས་ལས་ཀ་ཐུབ་ཐབས་དང་བྲལ་འདུག་ཅེས་པའི་སྡོམ་ཚིག་བཞག་པ་རེད།
ཨེག་ཐོར་གྱིས་གནས་ཚུལ་དེ་བཟའ་མོར་བཤད་པས། མོ་གློ་བུར་དུ་ཁྲིའུའི་སྟེང་དུ་
འགྱེལ་བ་དང་། ཁ་ནས “དེ་འདྲ་ཡིན་ན་ཁོང་འདིར་བསུས་ཚེ་དངུལ་ཅུང་ཟད་གྲོན་ཆུང་
བྱེད་ཐུབ" ཅེས་ལྡབ་ལྡིབ་ངང་སྨྲས།
དེ་སྐད་ཐོས་པ་དང་ཁོས་འཕག་འཚག་རྒྱག་བཞིན་དུ “འདིར་བསུ་དོ་ཨེ་ལགས། ང་
ཚོའི་ཁྱིམ་དུ་ཨེ་ལགས། ཁྱེད་ཀྱིས་སྨྱོ་ལབ་གསུང་བགྱི་ཡོད་དམ་ལགས” ཞེས་བཤད།
འོན་ཏེ་མོས་ད་ཆ་ཆུང་བཟོད་ཆེ་གཉེར་གྱི་བྱ་བ་ཅི་ཡིན་རུང་བྱེད་འདོད་པས་མིག་
ཆུ་ཕྲུམ་ཕྲུམ་དུ “དེ་མིན་གྱི་ཐབས་ཅི་ཡོད་པ་རེད། ངའི་མཛའ་བོ་ལགས། དེ་ནི་ངའི་ནོར་
འཛོལ་མ་རེད་ད་ལགས།……………” ཞེས་བཤད་དོ། །
290

མགུལ་རྒྱན།
མཛའ་བོ་གཉིས།"
ཕད་རོད་སི་རིམ་པ་མང་པོས་བསྐོར་བའི་ནང་དུ་ཚུད་ནསམི་རྣམས་བཀྲེས་ལྟོགས་
ཀྱིས་མནར་ཞིང་། སྡུག་བསྔལ་གྱི་འཁུན་སྒྲ་སྒྲོག་པར་བྱེད། ཐོག་ཁའི་ཅོ་ཀ་ཡང་ཇེ་ཉུང་དུ་
མངོན་གསལ་དོད་པོ་སོང་བ་དང་། ཐ་ན་ས་འོག་ཆུ་འགྲོའི་ནང་གི་ཙི་ཙིའི་གྲངས་འབོར་
ཡང་གློ་བུར་དུ་ཉུང་དུ་སོང་ཞིང་། མི་ཚོས་ནི་མཐོང་ཚད་ཟ་བ་རེད།
སྐུ་ཞབས་མོ་རོད་སོ་ནི་ཆུ་ཚོད་བཟོ་མཁན་ཞིག་ཡིན་པ་དེ་དུས་དབང་གིས་ཁྱིམ་སྡོད་
དམག་མིརགྱུར། ནམ་མཁའ་གཡའ་དག་པའི་ཟླ་བ་དང་པོའི་ཞོགས་པ་ཞིག་ལ་ཁོས་ལག་
གཉིས་དམག་གོས་ཀྱི་གོས་ཁུག་ནང་བཅུག་ཅིང་ལྟོགས་ལྷང་ལྷང་ངང་གྲོང་སྐོར་ལྗོན་གྲིབ་
ལམ་ཆེན་དུ་འཆམ་འཆམ་བྱེད་བཞིན་ཡོད། ཁོ་ལ་གློ་བུར་དུ་དམག་ཆས་སྤྲས་པའི་མི་
ཞིག་འཕྲད་པ་དེ་ནི་ཁོའི་མཛའ་བོ་ཞིག་ཡིན་པ་ངོ་ཆོད་ནས་དེའི་མདུན་དུ་འགྲོ་མཚམས་
བཞག་པ་རེད། དེ་ནི་དེ་སྔ་རྟག་པར་གཙང་འགྲམ་དུ་ཉ་འཛིན་པར་འགྲོ་དུས་ཀྱི་ངོ་ཤེས་
[1] རྩོམ་འདི་དང་ཐོག་སྤྱི་ལོ1883ལོའི་ཟླ2པའི་ཚེས5ཉིན་གྱི《ཅེལ་བྷོ་རོད་སི་ཚགས་པར》ཐོག་
སྤེལ་བའི་རྩོམ་པ་པོའི་མིང་ལ “མོ་ཧྥ་རན་སི” ཞེས་བཀོད་པ་དང་། ལོ་དེར་སྒྲུང་གཏམ་ཐུང་འབྲིང་
ཕྱོགས་བསྒྲིགས《སྲས་མོ་ཧྥེ་ཧྥེ》དཔར་ཐེངས་གཉིས་པའི་ནང་བསྡུས་པ་རེད།
[2] འདི་ནི་བོ་ཧྥའི་དམག་འཁྲུག(1870—1871)རིང་ལ་བོ་རོ་ཤེའི་དམག་དཔུང་གིས་ཕད་རོད་སི་
བསྐོར་སྐྱིལ་བྱས་པ་ལ་ཟེར།
[3] ཁྱིམ་སྡོད་དམག་མི་ནི་བོ་ཧྥའི་དམག་འཁྲུག་རིང་གི་ཕད་རོད་སིའི་རྒྱལ་དམངས་རང་སྲུང་དམག་ལ་
ཟེར་བ་དེ་ཚོས་ལས་འགན་མི་བསྒྲུབ་པའི་དུས་སུ་ཁྱིམ་དུ་སྡོད་པས་ན།འབོད་སྲོལ་དེ་བྱུང་བ་རེད།
291

འཛམ་གླིང་རྩོམ་རིག་གྲགས་ཅན་བོད་འགྱུར་དཔེ་ཚོགས།
རྙིང་པ་སྐུ་ཞབས་སོ་ཝ་རེ་རེད།
དམག་འཁྲུག་གི་གོང་ལ། རེས་གཟའ་ཉི་མ་ཟིན་རིམ་བཞིན་དུ་མོ་རོད་སོས་ནམ་
གསལ་མ་ཉིད་དུ་ལག་གཅིག་གིས་སྨྱུག་མའི་ཉ་འཛིན་དབྱུ་གུ་འཁྱེར་བ་དང་། ལག་པ་
གཅིག་གིས་ལྕགས་ཀྲིན་དཀར་པོ་འཁྱེར་ཏེ་འགྲོ་བ་དང་། ཁོས་ཨར་ཅེན་ཐོལ་ལ་སྐྱོད་
མཁན་མེ་འཁོར་ལ་ཞུགས་ཏེ་ཁོ་ལོམ་པེར་བབས་རྗེས་མད་རོན་ཐེ་གླིང་ཕྲན་བར་གོམ་
བགྲོད་བྱེད་ཅིང་། ནམ་ཉིན་མེད་པར་དྲན་པའི་ས་དེར་སླེབས་མ་ཉིད་དུ་ཁོས་མུན་མ་རུབ་
ཀྱི་བར་དུ་ཉ་བཟུང་ནས་སྡོད་པ་རེད།
རེས་གཟའ་ཉི་མ་ཚང་མར་དེ་གར་ཁོ་ལ་སྣང་བ་སྐྱིད་པའི་མི་རྒྱགས་པ་གཏེ་པོ་ཞིག་
ཐུག་བགྱི་ཡོད་པ་དེ་ནི་སྐུ་ཞབས་སོ་ཝ་རེ་ཟེར་མཁན་དེ་རེད། མི་དེས་འཕགས་མ་ལོ་རོད་
ཐེའི་ལྷ་ཁང་ཁྲོམ་སྲང་དུ་རྒྱན་གོས་ཚོང་ཁང་ཞིག་བཙུགས་ཡོད་ཅིང་། དེ་ཡང་ཉ་འཛིན་
དབྱིངས་པ་ཞིག་རེད། ཁོ་གཉིས་ཀྱིས་རྟག་པར་ལག་ཏུ་ཉ་འཛིན་དབྱུ་གུ་བཟུང་བ་དང་།
རྐང་པ་གཉིས་པོ་ཆུ་ངོས་སུ་འགུལ་བཞིན་ཡོད་ཅིང་། དེ་གར་གྲལ་ལ་འཁོད་ནས་ཉིན་ཕྱེད་
སྐྱེལ་བས།དེ་ལྟར་ཁོ་གཉིས་ཀྱི་བར་ལ་མཛའ་སེམས་ཆགས།
སྐབས་རེ་ཁོ་གཉིས་ཀྱིས་གཏམ་ཚིག་གཅིག་ཀྱང་མི་སྨྲ་བ་དང་། སྐབས་རེ་ཁ་བརྡ་འདྲ་
བྱེད་ཅིང་། གཏམ་ཚིག་གཅིག་མ་བཤད་པའི་དབང་དུ་བཏང་ན་ཡང་། ཁོ་གཉིས་ཀྱི་ཁམས་
དང་མོས་པ་གཅིག་མཚུངས་ཡིན་པས་ན། ཕན་ཚུན་གྱི་བསམ་དོན་གསལ་པོར་རྟོགས་ཐུབ།
དཔྱིད་ཀའི་སྔ་དྲོའི་ཆུ་ཚོད་བཅུ་པའི་གཡས་གཡོན་ལ་ལང་ཚོའི་གསོན་ཤུགས་སླར་
གསོ་བྱུང་བའི་ཉི་ཟེར་གྱིས་དབེན་འཇམ་གཙང་ཆུའི་ངོས་སུ་སྨུག་པའི་བང་རིམ་སྲབ་པོ་
ཞིག་འཕྱུར་བ་དེ་ཆུ་དང་བསྡེབས་ནས་ཧྱང་སྐྱོད་བྱེད་པ་དང་། ཉ་འཛིན་དབྱིངས་པ་གཉིས་
ཀྱི་སྒལ་པར་དུས་ཚིགས་གསར་པའི་དྲོ་སྐྱིད་འཕྲོས་པ་རེད། མཚམས་རེར་མོ་རོད་སོས་
གམ་གྱི་རོགས་ཟླར། “ཨ་ཙི། འདི་འདྲའི་སྐྱིད་པ་ལ་ཨང” ཞེས་སྨྲས་པར། སྐུ་ཞབས་སོ་
292

མགུལ་རྒྱན།
ཝ་རེས “དངོས་གནས་སྐྱིད་ཐག་ཆོད་རེད་བཞག” ཅེས་སུ་ལན་འདེབས་པར་བྱེད། ཁོ་
གཉིས་ཀྱི་ངོས་ནས་བཤད་ན། དེ་ཡིས་ཁོ་གཉིས་བར་ཕན་ཚུན་གོ་ཤེས་དང་བརྩི་འཇོག་ཆེ་
རུ་གཏོང་ནུས་བགྱི་ཡོད།
སྟོན་ཁར་ཉིན་དུས་ཡོལ་ལ་ཉེ་དུས། བཞུད་ཁའི་ཉི་ཟེར་འཕྲོས་པའི་འོག་ཏུ་མཁའ་
དབྱིངས་ནི་ཁྲག་དང་འདྲ་བ་དང་། དམར་མདངས་བཀྲ་བའི་མཚམས་སྤྲིན་གཙང་ངོས་
སུ་ལྡོག་མངོན་བྱས་པས། གཙང་ཆབ་ཧྲིལ་པོ་དམར་སྨུག་ལ་གྱུར་ཅིང་། གནམ་མཐར་མེ་
ཆེན་འབར་བ་དང་འདྲ་ལ། མཛའ་བོ་དེ་ཟུང་མེ་ཡི་འོད་དམར་ལྟ་བུའི་ཁྲོད་དུ་ཚུད་པ་
དང་། དགུན་ཁ་འཆར་ལ་ཉེ་བ་སྔོན་ཚོར་བྱུང་རྐྱེན་འདར་སིག་སིག་བྱེད་པའི་ཤིང་སྡོང་
སེར་པོར་གྱུར་པས་ཀྱང་གསེར་གྱི་ན་བཟའ་བཀླུབས། སྐུ་ཞབས་སོ་ཝ་རེས་འཛུམ་བཞིན་
དུ་མོ་རོད་སོར་ལྟ་ཙམ་བྱས་ཏེ། “ཡུལ་ལྗོངས་འདི་འདྲའི་མཛེས་པ་ལ་ཨང” ཞེས་ཚོར་
བ་ཟབ་པའི་དབུགས་རིང་སྦྱིན་བཞིན་སྨྲས་པ་དང་། སྣང་བ་སྐྱིད་པའི་མོ་རོད་སོས་འདྲེན་
བྱེད་ཉ་འཛིན་ལྕགས་ཀྱུ་དང་མ་བྲལ་བར། “ལྗོན་གྲིབ་ཀྱི་ལམ་ཆེན་ལས་དགའ་རབ་ཀྱིས་
མཛེས་པ་མི་འདུག་གམ་ལགས” ཞེས་སུ་ལན་འདེབས་པར་བྱེད།
ད་ཆ་ཁོ་གཉིས་ཕན་ཚུན་ངོ་ཆོད་རྗེས། བརྐྱང་ལག་ཤེད་ཀྱིས་གཏོང་བར་བྱེད་ཅིང་།
དུས་བབ་གཏན་ནས་མི་འདྲ་བ་འདི་འདྲར་མ་གྲོས་རང་ཐུག་བྱུང་བར་ཁོ་གཉིས་ཀ་སེམས་
འགུལ་ཧ་ཅང་ཆེན་པོ་ཐེབས། སྐུ་ཞབས་སོ་ཝ་རེས་དབུགས་རིང་ཞིག་འཐེན་ནས། “འགྱུར་
ལྡོག་ཆེན་པོ་ཇི་འདྲ་ཕྱིན་པ་རེད་ཨང” ཞེས་སུ་ལྡབ་ལྡིབ་ངང་སྨྲས། ཡི་མུག་མདོག་ཁ་བའི་
མོ་རོད་སོས་ཀྱང་། “གནམ་གཤིས་འདི་འདྲའི་ཡག་པ་ལ་ཨང་། དེ་རིང་ནི་ད་ལོའི་གནམ་
གཤིས་ཡག་པའི་ཉི་མ་དང་པོ་དེ་རེད” ཅེས་ཚོར་སྣང་ཟབ་མོའི་ངང་བཤད།
ནམ་མཁའ་ནི་གཡའ་དག་ལ་ཉི་འོད་རབ་ཏུ་འཚེར་བདེན་རེད།
ཁོ་གཉིས་སེམས་ཁྲལ་གྱིས་མནར་ཞིང་ཡི་མུག་གིས་ནོན་ནས་དཔུང་གཤིབ་ཏུ་འགྲོ་
293

འཛམ་གླིང་རྩོམ་རིག་གྲགས་ཅན་བོད་འགྱུར་དཔེ་ཚོགས།
བ་དང་། མོ་རོད་སོས “ཉ་འཛིན་རྒྱུ་ད་དུང་ཨེ་དྲན་ལགས། ད་ཆ་བསམས་ན་དེ་དུས་སྐྱིད་
པོ་རེད་ཨང” ཞེས་སུ་མུ་མཐུད་དེ་བཤད།
སོ་ཝ་རེས “ངེད་གཉིས་ཡང་བསྐྱར་ནམ་འགྲོའམ” ཞེས་དྲིས།
ཁོ་གཉིས་ཀྱིས་ཁའོ་ཧྥེ་ཁང་ཞིག་ལ་འཛུལ་ཏེ། མི་རེས་ཨ་རག་ཝར་མོ་སི་ཆང་ཕོར་རེ་
རེ་འཐུངས་རྗེས་རྐང་ལམ་སྟེང་དུ་མུ་མཐུད་དེ་འཆམ་འཆམ་བྱས།
མོ་རོད་སོས་གློ་བུར་འགྲོ་མཚམས་བཞག་ནས། “ཡང་བསྐྱར་ཆང་ཕོར་གང་རེ་ཨེ་
བཞེས་ལགས” ཞེས་བཤད་པར། སྐུ་ཞབས་སོ་ཝ་རེས “ཁྱེད་རང་གི་ཐུགས་འདོད་ལྟར་
མཛོད་ཅིག” ཅེས་མོས་མཐུན་བྱས། ཁོ་གཉིས་ཀྱིས་སླར་ཡང་ཨར་ཁང་ཞིག་ལ་འཛུལ།
ཨར་ཁང་དེ་ནས་ཐོན་ཡོང་དུས་ཁོ་གཉིས་བཟི་ཡོམ་འཁོར་བར་གྱུར་ཏེ། གྲོད་ཁོག་
སྟོང་པར་ཆང་རག་འཐུང་མཁན་སྤྱི་དང་འདྲ་བར་མགོ་འཁྱོམ་མིག་འཆོལ་ལ་གྱུར་ཟིན།
གནམ་གཤིས་དྲོ་ཞིང་འཇམ་པ་དང་། ཁོ་གཉིས་ཀྱི་ངོ་ལ་བསིལ་རླུང་དལ་བུར་ལྡང་།
རླུང་བསེར་བུ་ལྡང་ཚེ་སྐུ་ཞབས་སོ་ཝ་རེ་རྦད་དེ་བཟི་བར་གྱུར། ཁོས་འགྲོ་མཚམས་
བཞག་ནས། “ངེད་གཉིས་ད་ལྟ་ཨེ་འགྲོ་ལགས”" ཞེས་བཤད།
“གང་དུ་འགྲོ་ལགས།”
“ཉ་འཛིན་པར་ལོས་ཡིན།”
“གང་དུ་འཛིན་པར་འགྲོའམ་ལགས།"
“ངེད་རང་གཉིས་ཀྱི་གླིང་ཕྲན་དེར་ལོས་ཡིན། ཧྥ་རན་སིའི་དམག་གི་མདུན་ཕྱོགས་
སོ་པ་ནི་ཁོ་ལོམ་པེའི་ཉེ་འདབས་སུ་ཡོད། ངས་ཧྲང་ཤའོ་དམག་དཔོན་དྷི་མུ་ལིན་ངོ་ཤེས་
བགྱི་ཡོད། ཁོ་ཚོས་ངེད་གཉིས་འགྲོ་རུ་འཇུག་ངེས་རེད།”
མོ་རོད་སོ་དགའ་སྤྲོ་དཔག་མེད་སྐྱེས་ནས། “དེ་འདྲ་ཡིན་ན། ང་མོས་མཐུན་ཡོད” ཅེས་
བཤད།དེ་ལྟར་ཁོ་གཉིས་གྱེས་ནས་རང་སོ་སོའི་ཉ་འཛིན་ཡོ་བྱད་ལེན་པར་ཕྱིན།
294

མགུལ་རྒྱན།
ཆུ་ཚོད་གཅིག་སོང་རྗེས། ཁོ་གཉིས་ཀྱིས་གཞུང་ལམ་གྱི་སྟེང་ནས་དཔུང་གཤིབ་ལ་
འགྲོ་བཞིན་ཡོད། ཁོ་གཉིས་ཀྱིས་ཧྲང་ཤའོ་དམག་དཔོན་གྱིས་བཟུང་སྤྱོད་བྱེད་པའི་སྤྲོ་ཁང་
དེར་ཡོང་། ཧྲང་ཤའོ་དམག་དཔོན་གྱིས་ཁོ་གཉིས་ཀྱི་རེ་འདུན་ཐོས་ཚེ་དགོད་བྲོ་ཐག་ཆོད་
ན་ཡང་གང་ལྟར་བསམ་ཚུལ་ཁྱད་མཚར་པོ་དེར་མོས་མཐུན་བྱས་པར་བརྟེན། ཁོ་གཉིས་
ཀྱིས་ལམ་ཡིག་འཁྱེར་ནས་མུ་མཐུད་དེ་མདུན་ལ་བསྐྱོད། ཡུན་རིང་མ་སོང་བར་ཁོ་གཉིས་
ཀྱིས་མདུན་ཕྱོགས་སོ་པའི་འཐབ་ས་བརྒལ་བ་དང་། གྲོང་མི་བྲོས་བྱོལ་དུ་ཕྱིན་ནས་སྟོང་
པར་གྱུར་པའི་ཁོ་ལོམ་པེ་བརྒྱུད་དེ་རྒུན་འབྲུམ་ར་བ་ཆུང་ཆུང་ཁ་ཤས་ཀྱི་མཐའ་ཟེར་
སླེབས་པ་དང་། རྒུན་འབྲུམ་ར་བ་ནས་གཟར་ཐུར་ལ་བབས་ན་སད་ཎ་གཙང་པོར་སླེབས་
བགྱི་ཡོད། དེ་དུས་ཆུ་ཚོད་བཅུ་གཅིག་གི་གཡས་གཡོན་རེད།
གཙང་པོའི་ཁ་སྤྲོད་ཀྱི་ཨར་ཅེན་ཐོལ་གྲོང་ཚོ་ནི་འཇམ་ཐིང་ངེར་གནས། རི་བོ་ཨོར་
རེ་མེན་ཐེ་དང་སད་ནུ་ཝ་གཉིས་ཀྱིས་ས་ཁུལ་ཧྲིལ་པོར་ཐུར་ལྟ་བྱེད་བཞིན་ཡོད། ཡངས་
ཤིང་རྒྱ་ཆེ་བའི་ཀླུང་ཐང་ནི་ནན་ཐོར་བར་དུ་བརྐྱངས་ཤིང་། སེའུའི་སྡོང་པོ་སྐྱ་རོང་རོང་
དང་ས་ཞིང་ཐལ་བ་ཕྱུར་ཕྱུར་ཕུད། གང་སར་སྟོང་སང་སང་རེད།
སྐུ་ཞབས་སོ་ཝ་རེས་དེ་ཚོ་སྟོན་བཞིན་དུ “བོ་རོ་ཤེ་པ་ཕ་གིའི་རི་སྟེང་དུ་ཡོད་པ་རེད”
ཅེས་སྐད་ཆུང་ངུས་བཤད། མི་མེད་ཀྱི་ཐང་སྟོང་དུ་ཅི་ཡིན་མེད་པའི་འཇིགས་སྣང་ཞིག་གིས་ཁོ་
གཉིས་ཀྱི་ལུས་ཀྱི་བ་སྤུ་ཡང་གཟེངས་པར་གྱུར།
བོ་རོ་ཤེ་པ། ཁོ་གཉིས་ཀྱིས་ད་བར་དུ་མིག་མཐོང་མེད་ཀྱང་ཟླ་ཤས་རིང་ལ་མི་དེ་ཚོ་དེ་
གར་ཡོད་སྣང་རྟག་པར་འཆར་བ་སྟེ། ཕད་རོད་སིའི་མཐའ་འཁོར་དུ་ཧྥ་རན་སིར་རྡོག་རོལ་
གཏོང་བ་དང་། བསྲེག་འཕྲོག་དང་གསོད་བཅོམ་དང༌། ལྟོགས་སྡུག་གི་གཏམ་རྒྱུད་སྤེལ་
བཞིན་ཡོད་ཅིང་། མིག་མཐོང་མེད་ཀྱང་ཁོ་ཚོ་སྟོབས་ཤིན་ཏུ་ཆེན་པོ་ཡོད་སྣང་འཆར། རྣམ་
པར་རྒྱལ་བའི་རྒྱུས་མེད་ཀྱི་མི་རིགས་དེ་ལ་ཁོ་ཚོས་འཁོན་སེམས་འཆང་བ་ཕུད། དེ་བས་
295

འཛམ་གླིང་རྩོམ་རིག་གྲགས་ཅན་བོད་འགྱུར་དཔེ་ཚོགས།
ཧ་ལམ་རྨོངས་དད་ཀྱི་ཚད་ལ་སླེབས་པའི་འཇིགས་སྣང་ཞིག་སྐྱེ་བ་རེད།
སྐུ་ཞབས་མོ་རོད་སོས་ངག་ལྡབ་ལྡིབ་ངང “ཝ་ཡེ། གལ་སྲིད་ཁོ་ཚོ་དང་འཕྲད་ན་ཇི་
ལྟར་བྱེད” ཅེས་བཤད།
དུས་བབ་ཛ་དྲག་ཆེ་ན་ཡང་། སྐུ་ཞབས་སོ་ཝ་རེས་སྔར་བཞིན་དུ་ཕད་རོད་སི་པ་ཁོ་
ནར་མངའ་བའི་བསྟན་བཤིག་ཚ་པོའི་བཤད་སྟངས་ཀྱི་ཐོག་ནས།
“ངེད་རང་གཉིས་ཀྱིས་ཁོ་ཚོར་ཉ་གསོན་མ་བསྲེགས་པའི་གསོལ་ཚིགས་ལན་གཅིག་
འབུལ་རྒྱུ་རེད” ཅེས་ལན་བཏབ། མཐའ་འཁོར་ནི་དེ་ལྟར་དབེན་པས། ཁོ་གཉིས་སྐྲག་ནས་
ཉེན་མཆོངས་ཀྱིས་ཞིང་ཁ་བརྒལ་ནས་འགྲོ་མིན་གྱི་ཐད་ལ་སོམ་ཉིའི་དྲ་བར་ཚུད།
མཐའ་མར་སྐུ་ཞབས་སོ་ཝ་རེས་སེམས་ཐག་བཅད། “ཐད་དོ། མུ་མཐུད་དེ་མདུན་
སྐྱོད་བྱེད་དོ། ཡིན་ན་ཡང་གཟབ་གཟབ་གནང་དགོས།” ཁོ་གཉིས་ཀྱིས་སྒུར་སྒུར་ངང་ལ་
རྒུན་འབྲུམ་ཤིང་གིས་འགེབས་བསྲུང་བྱས་ཤིང་། མིག་ཆེར་བགྲད་ལ་རྣ་བ་ཀྲོང་ཀྲོང་བྱས
ཏེ། རྒུན་འབྲུམ་ར་བ་ཞིག་ནས་མར་ལ་བབས།
ད་ཆ་ད་དུང་གབ་ས་དང་ཡིབ་ས་མེད་པའི་ས་ཁུལ་གཅིག་བརྒྱུད་ནས་སོང་ན་གཙང་
ཁར་སླེབས་ཐུབ། ཁོ་གཉིས་ཀྱིས་འདུར་རྒྱུག་ཡུད་ཙམ་བྱས་ནས་གཙང་འགྲམ་དུ་སླེབས་
པ་དང་། ལམ་སེང་སྐམ་པོར་གྱུར་པའི་འདམ་རྩྭའི་གསེབ་ཏུ་ཙོག་པུར་བསྡད།
མོ་རོད་སོས་ངོ་གདོང་ས་ལ་འབྱར་ཏེ་ཉེ་འགྲམ་དུ་འགུལ་སྐྱོད་བྱེད་མཁན་ཡོད་མེད་
ཉན། ཁོས་ཅི་ཡང་མ་ཐོས། ཁོ་གཉིས་མ་གཏོགས་གཞན་སུ་ཡང་མེད་པ་གཏན་ཁེལ་རེད།
དེས་ན་ཁོ་གཉིས་ཀྱིས་སེམས་ལྷོད་ལ་ཕབ་ནས་ཉ་འཛིན་མགོ་བཙུགས།
འབྲོག་སྟོང་གི་མཱ་རན་ཐེ་གླིང་ཕྲན་གྱིས་ཁོ་གཉིས་ཀྱི་མདུན་ནས་བཀག་ལ། གཙང་
པོའི་ཕ་རོལ་ལ་ལྟ་བའི་མིག་ལམ་ཡང་བསྒྲིབས། གླིང་ཕྲན་སྟེང་གི་ཟ་ཁང་དེའི་སྒོ་དང་
སྒེའུ་ཁུང་དམ་པོར་བརྒྱབ་ཡོད་པ་ནི་བསྐྱུར་འཇོག་བྱས་ནས་ལོ་མང་སོང་བ་ལྟར་དུ་སྣང་།
296

མགུལ་རྒྱན།
སྐུ་ཞབས་སོ་ཝ་རེས་དང་ཐོག་ཉ་གྷ་ཅེན་གཅིག་འཛིན་ཐུབ་པ་དང་། དེ་འཕྲལ་མོ་
རོད་སོས་ཀྱང་གཅིག་བཟུང་བ་རེད། ཁོ་གཉིས་ཀྱིས་ཉ་འཛིན་དབྱུ་གུ་ཡར་ལ་ཡང་ཡང་
བཏེགས་པ་དང་། ཐེངས་ངོ་རེ་བཞིན་ཚང་མར་ཉ་འཛིན་སྐུད་པ་ལས་དངུལ་འོད་ཆེམ་
ཆེམ་འཚེར་ཞིང་། ས་ལྡིང་གནམ་ལྡིང་བྱེད་པའི་ཉ་ཆུང་རེ་བཏགས་ནས་ཡོད། ད་རེས་ཀྱི་
ཉ་འཛིན་གྲུབ་འབྲས་ནི་དངོས་འབྲེལ་ཧང་སངས་དགོས་པ་ཞིག་རེད།
ཁོ་གཉིས་ཀྱིས་གཟབ་གཟབ་སིལ་སིལ་ངང་ཞིབ་མོར་བསླས་པའི་དྲ་ཕད་གཅིག་གི་
ནང་ཉ་རྣམས་བླུགས་པ་དང་། དྲ་ཕད་དེ་ཁོ་གཉིས་ཀྱི་རྐང་པའི་གམ་གྱི་ཆུ་ལ་སྦངས་ནས་
ཡོད། ཁོ་གཉིས་ཀྱི་སེམས་སྐྱིད་ཀྱིས་གང་བ་དང་། སྤྲོ་སྣང་འདི་རིགས་ནི་མི་གང་ཞིག་གི་
སྙིང་དབུས་ཀྱི་དགའ་དད་གང་རུང་ཞིག་ཤོར་ནས་ཡུན་རིང་སོང་རྗེས་སླར་ཡང་འཐོབ་
དུས་གཞི་ནས་ཚོར་ཐུབ་པ་ཞིག་རེད།
དྲོ་འཇམ་ཉི་འོད་ཀྱིས་ཁོ་གཉིས་ཀྱི་ཕྲག་གོང་དུ་དྲོད་རྒྱུན་ཞིག་བྱིན་པ་དང་། འཇིག་
རྟེན་གྱི་ཆོས་ཀུན་རང་བཞིན་གྱིས་སྟོང་བ་རྣམ་པར་རྟོགས་པ་དང་འདྲ་བར་ཁོ་གཉིས་ཀྱིས་
ཅི་ཡང་མི་སེམས་ཤིང་། ཁོ་གཉིས་ཀྱིས་ཉ་འཛིན་རྒྱུ་ཁོ་ན་ལས་གཞན་ཅི་ཡང་མི་དྲན་ནོ། །
འོན་ཏེ་གློ་བུར་དུ་རྣ་བ་འོན་པར་བྱེད་པའི་སྒྲ་དྲག་པོ་ཞིག་ས་འོག་ནས་གྲག་པ་ལྟར་
ས་གཞི་ཆེན་མོ་འཁྲུག་འཁྲུག་ཏུ་འདར་བ་དེ་ནི་མེ་སྒྱོགས་ཀྱི་འུར་སྒྲ་ཆེན་པོ་སླར་ཡང་
གྲག་པ་ཞིག་རེད།
མོ་རོད་སོས་མགོ་གཅུས་ནས་རགས་ཁ་བརྒལ་ཏེ་གཡོན་གོང་གི་ཕྱོགས་སུ་བལྟས་པ་
ན། རི་བོ་ཝ་ལེ་རོད་ཨེན་གྱི་གྲིབ་གཟུགས་ཆེན་པོའི་སྟེང་དུ་སྲིང་བལ་དཀར་པོ་ལྟ་བུ་ཞིག་
ཡོད་པ་མཐོང་བ་དེ་ནི་ད་ལྟ་འཕྱུར་ཙམ་ཡིན་པའི་དུ་བ་རེད།
མེ་སྒྱོགས་ཀྱི་སྒྲ་གཅིག་རྗེས་གཉིས་མཐུད་ངང་གྲག་པ་དང་། རི་མགོ་ནས་འཆི་བའི
དབུགས་རྒྱུན་ལང་ལོང་དུ་འཕྱུར་ཞིང་། དེ་ལས་སྐྱུག་པའི་དུ་སྨུག་དཀར་པོ་དབེན་འཇམ་
297

འཛམ་གླིང་རྩོམ་རིག་གྲགས་ཅན་བོད་འགྱུར་དཔེ་ཚོགས།
མཁའ་ལ་དལ་བུར་འཕགས་ཏེ་རི་རྩེའི་མཁའ་དབྱིངས་སུ་དུ་སྤྲིན་ཡུག་ཅིག་ཆགས།
སྐུ་ཞབས་སོ་ཝ་རེས་ཕྲག་པ་གཟེངས་ཙམ་བྱས་ཏེ། “གཟིགས་དང་། ཁོ་ཚོས་ཡང་
མགོ་བཙུགས་སོང" ཞེས་བཤད།
མོ་རོད་སོས་དེའི་མར་མར་ལ་དིམ་བཞིན་ཡོད་པའི་ཉ་འཛིན་ལྕགས་ཀྱུའི་ལྒང་ཕུར་
ལྟ་བཞིན་ཡོད་ཅིང་། དམག་འཁྲུག་ལ་སྨྱོ་བ་བཞིན་དུ་དགའ་བའི་མི་དེ་ཚོར་གཤིས་ཀ་
འཇམ་པའི་མི་དེ་གློ་བུར་ཁོང་ཁྲོ་གཏིང་ནས་ལངས་ཏེ། “ཕན་ཚུན་གསོད་རེས་འདི་འདྲ་
བྱེད་པ་ནི་གླེན་པ་རང་རེད” ཅེས་སྐད་ཆུང་ངུས་བཤད།
སྐུ་ཞབས་སོ་ཝ་རེས་ཁོའི་གཏམ་གྱི་སྣེ་མཐུད་དེ། “དུད་འགྲོ་ལས་ཀྱང་སྡུག་བགྱི་རེད”
ཅེས་བཤད།
མོ་རོད་སོས་ཉ་ཟི་ཀོད་གཅིག་བཟུང་ཚར་ཙམ་ཡིན་པ་དེས “སྲིད་གཞུང་འདི་ཚོ་
ཡོད་ཕྱིན། གནས་ཚུལ་འདི་རིགས་ལ་འགྱུར་ལྡོག་ནམ་ཡང་ཡོང་བགྱི་མ་རེད་ཅེས་བཤད་
ཆོག” ཟེར།
སྐུ་ཞབས་སོ་ཝ་རེས་ཁོའི་གཏམ་སྣེ་མཐུད་དེ “ཡིན་ན་ཡང་། གལ་སྲིད་སྤྱི་མཐུན་
རྒྱལ་ཁབ་ཡིན་ན་དམག་བརྡ་གཏོང་བགྱི་མ་རེད” ཅེས་བཤད།
མོ་རོད་སོས་ཁོའི་སྐད་ཆའི་གསེང་ལ་འཚངས་ནས། “རྒྱལ་པོ་ཡོད་ཕྱིན་ཕྱི་ལ་དམག་
རྒྱག་པ་དང་། སྤྱི་མཐུན་རྒྱལ་ཁབ་ཡོད་ཕྱིན་ནང་འཁྲུག་རྒྱག་བགྱི་རེད” ཅེས་བཤད།
ཁོ་གཉིས་ཀྱིས་དེ་ལྟར་ཞི་ལྷོད་ངང་བགྲོ་གླེང་བྱས་པ་དང་། ཞི་འཇམ་ལ་བློ་ཕུགས་དོག་
པའི་ཇོ་བཟང་གི་དཔྱོད་ཤེས་སྟབས་བདེའི་ཐོག་ནས་གལ་ཆེའི་ཆབ་སྲིད་གནད་དོན་ལ་
དབྱེ་ཞིབ་བྱས་མཐར། སྐྱེ་འགྲོར་རང་དབང་ནམ་ཡང་འཐོབ་མི་ཐུབ་པར་ལྟ་ཚུལ་གཅིག་
མཐུན་བྱུང་བ་རེད། ཝ་ལེ་རོད་ཨེན་རི་བོའི་མེ་སྒྱོགས་ཀྱི་འུར་སྒྲ་སྔར་བཞིན་ཆད་མེད་དུ་
གྲག དེ་ལྟར་དགྲ་བོའི་སྒྱོགས་མདེལ་གྱིས་ཧྥ་རན་སི་པའི་ཁང་པ་རེ་རེ་བཞིན་བརླགས་པ་
298

མགུལ་རྒྱན།
དང་། མི་གྲངས་ལས་འདས་པའི་འཚོ་བ་ཤུལ་མེད་དུ་བྱས་ཤིང་། སྲོག་ཆགས་གྲངས་མེད་
བཅོམ་ལ། མི་མང་པོའི་ཕུགས་འདུན་དང་། མི་མང་པོས་རེ་བསྒུག་བྱེད་པའི་དགའ་སྤྲོ་དང་།
མི་མང་པོས་འཐོབ་འདོད་ཆེན་པོ་འཆང་བའི་བདེ་སྐྱིད་བཅས་བརླགས་པ་དང་། བུད་མེད་
ཚེ་དང་། བུ་མོ་ཚོ་དང་། སྐྱེས་མ་ཚོ་བཅས་ཀྱི་སེམས་ནང་དང་། འདི་ག་དང་ཡུལ་གཞན་མང་
པོར་ནམ་ཡང་གསོ་ཐབས་དང་བྲལ་བའི་སྡུག་བསྔལ་གྱི་རྨ་ཁ་བཞག་པ་རེད།
སྐུ་ཞབས་སོ་ཝ་རེས་སེམས་ཚོར་ཟབ་མོའི་ངང “འཚོ་བ་ཟེར་བ་འདི་འདྲ་རེད་པ”
ཞེས་བཤད།
མོ་རོད་སོས་ཁོའི་གཏམ་སྣེ་མཐུད་དེ་འཛུམ་ཆུང་སྟོན་བཞིན་དུ “དེ་བས་འཆི་བ་
ཟེར་བ་འདི་འདྲ་རེད་ཟེར་ན་ལེགས" ཞེས་བཤད།
འོན་ཏེ་གློ་བུར་དུ་ཁོ་གཉིས་ཀྱི་རྒྱབ་ཏུ་འགུལ་སྐྱོད་བྱེད་མཁན་ཡོད་པ་དངོས་སུ་ཚོར་
བས། ཁོ་གཉིས་སྐྲག་སྟེ་ཁོང་འདར་འཁྲུག་འཁྲུག་ཏུ་ཤོར། ཁོ་གཉིས་ཀྱིས་ཁ་ཕྱིར་སློག་ནས་
བལྟས་པས། དྲག་ཆས་ཆ་ཚང་སྤྲས་ཤིང་། ཨ་ར་བཞག་པའི་མི་ཕོ་སྟོབས་ཆེན་བཞི་ཡོད་པ་
དེ་ཚོ་ནི་ལས་གོས་གྱོན་པའི་གཡོག་པོ་དང་འདྲ་བ་དེ་ཚོས་དམག་ཞྭ་གཙུག་ལེབ་གྱོན་པ་
དང་། ཁོ་གཉིས་ཀྱི་ཕྲག་པར་དམ་པོར་བཅར་ནས་ལངས་ཤིང་། ལག་པར་བཟུང་བའི་མེ་
མདས་ཁོ་གཉིས་ཀྱི་ངོ་གདོང་ལ་གཏད་ནས་ཡོད།
ཁོ་གཉིས་ཀྱི་ལག་ནས་ཉ་འཛིན་དབྱུ་གུ་ཤོར་ཏེ་གཙང་པོའི་ནང་དུ་ལྟུང་བ་རེད།
སྐར་ཆ་ཁ་ཤས་ཀྱི་ནང་དུ་ཁོ་གཉིས་བཟུང་བཀྱིགས་ཀྱིས་འཁྲིད་ནས་གྲུ་ཆུང་ཞིག་གི
ནང་དུ་འཕངས་ཏེ་ཁ་སྤྲོད་ཀྱི་གླིང་ཕྲན་ལ་བཏང་ནས་ཕྱིན།
ཁོ་གཉིས་ཀྱིས་མི་སྡོད་མཁན་མེད་སྙམ་པའི་ཁང་པ་དེའི་རྒྱབ་ཏུ་འཇར་མན་གྱི་
དམག་མི་ཉི་ཤུ་རྩ་གྲངས་ཤིག་ཡོད་པ་མཐོང་།
ངོ་གདོང་སྨ་རས་ཁེངས་པའི་མི་ཕོ་སྟོབས་ཆེན་ཞིག་གིས་ཁྲིའུར་ལྡོག་བཞོན་བྱས་ཏེ།
299

འཛམ་གླིང་རྩོམ་རིག་གྲགས་ཅན་བོད་འགྱུར་དཔེ་ཚོགས།
དཀར་ཡོལ་གྱི་གང་ཟག་ཆེན་པོ་ཞིག་འཐེན་བཞིན་དུ་ཧྥ་རན་སིའི་སྐད་གཙང་མ་ཞིག་གི་
ཐོག་ནས། “ཝ་ཡེ་སྐུ་ཞབས་རྣམ་གཉིས། ཉ་མང་པོ་འཛིན་ཐུབ་བྱུང་ངམ” ཞེས་དྲིས།
དེ་དུས་དམག་མི་ཞིག་གིས་དྲ་ཕད་ཉ་ཡིས་བྱུར་པོར་བཀང་བ་ཞིག་དམག་དཔོན་གྱི་
རྐང་པའི་འཁྲིས་སུ་བཞག་ཅིང་། ཁོས་ཉ་དྲ་འཁྱེར་ཡོང་རྒྱུ་བརྗེད་མེད་པ་རེད། བོ་རོ་ཤེའི་
དམག་དཔོན་གྱིས་དགོད་བཞིན་དུ། “འོ་ཙི། འོ་ཙི། ཉ་མང་པོ་བཟུང་འདུག་ག ཡིན་ན་
ཡང་ད་ཆ་ང་ཚོས་དོན་གཞན་ཞིག་གླེང་དགོས། དངངས་སྐྲག་མ་བྱས་པར་ངས་བཤད་པར་
ཉོན་ཨང་།” ཞེས་བཤད།
“ངས་བྱས་ན་ཁྱོད་གཉིས་ནི་ང་ལ་མྱུལ་ཞིབ་བྱེད་པར་མངགས་པའི་གསང་མྱུལ་
རེད་བསམ་གྱིས། ངས་ཁྱོད་གཉིས་འཛིན་ཐུབ་པས་ཁྱོད་གཉིས་གསོད་རྒྱུ་རང་རེད། ཁྱོད་
གཉིས་ཀྱིས་ཉ་འཛིན་ཁུལ་བྱེད་པ་ནི་ཁྱོད་གཉིས་ཀྱི་དམིགས་ཡུལ་འགེབས་གང་ཐུབ་བྱེད་
ཆེད་དུ་རེད། ཁྱོད་གཉིས་ངའི་ལག་པར་ཐེབས་པ་དེ་ནི་སྡུག་གྱོང་རེད། ད་ལྟ་ནི་དམག་
འཁྲུག་གི་དུས་རེད་པ།”
“ཡིན་ན་ཡང་ཁྱོད་གཉིས་ཁོ་ཚོའི་མདུན་ཕྱོགས་ཀྱི་སོ་པའི་འཐབ་ས་ནས་ཡོང་བ་
ཞིག་ཡིན་པས་ན། ལོག་འགྲོ་དུས་ཀྱི་གསང་བརྡ་ཤེས་ངེས་རེད། གསང་བརྡ་དེ་ང་ལ་བཤད་
ན་ངས་ཁྱོད་གཉིས་ཐར་པར་བཏང་ཆོག
མཛའ་བོ་གཉིས་ཀྱི་ངོ་མདོག་སྐྱ་བོར་གྱུར་ཏེ་དེ་གར་གྲལ་ལ་ལངས་པ་དང་། འཚབ་
ནས་ལག་གཉིས་འཁྲུག་འཁྲུག་ཏུ་འདར་མོད། ཁོ་གཉིས་ཀྱིས་སྐད་ཆ་ཚིག་གཅིག་ཀྱང་མ་
བཤད་པ་རེད།
དམག་དཔོན་དེས “སུས་ཀྱང་ཤེས་བགྱི་མ་རེད། བཤད་ན་ཁྱོད་གཉིས་བདེ་བདེ་ཐང་
ཐང་ངང་ལོག་ཆོག་བགྱི་རེད། ཁྱོད་གཉིས་ཕྱིན་པ་དང་ཆབས་ཅིག་ཏུ་གསང་བ་དེ་ཡང་འཇའ་
ལྟར་ཡལ་བགྱི་རེད། འོན་ཏེ་གལ་སྲིད་ཁྱོད་གཉིས་ཀྱིས་མ་བཤད་ན་འཆི་རྒྱུ་རང་ཡིན་པ་མ་
300

མགུལ་རྒྱན།
ཟད་ད་ལྟ་རང་འཆི་རྒྱུ་ཡིན་པས། ཁྱོད་གཉིས་ཀྱིས་འདེམས་ཤིག” ཅེས་མུ་མཐུད་དེ་བཤད།
ཁོ་གཉིས་ཀྱིས་གཡོ་མེད་འགུལ་མེད་ངང་ཚིག་གཅིག་ཀྱང་མ་བཤད།
བོ་རོ་ཤེའི་དམག་དཔོན་གྱིས་སྔར་བཞིན་ཞི་ལྷོད་ངང་ལག་པ་གཙང་པོའི་ཕ་རོལ་
ལ་གཏད་དེ། “ཁྱོད་གཉིས་ཀྱིས་སོམས་དང་། སྐར་མ་ལྔའི་རྗེས་སུ་ཁྱོད་གཉིས་གཙང་པོ་
འདིའི་ནང་དུ་ཆུ་སུབ་ཐེབས་ནས་འཆི་རྒྱུ་རེད། སྐར་མ་ལྔ་རེད་ད། ཁྱོད་གཉིས་ཀར་གཉེན་
ཚན་ནི་ཡོད་བགྱི་རེད་པ།” ཅེས་བཤད།
རི་བོ་ཝ་ལེ་རོད་ཨེན་ལ་སྔར་བཞིན་སྒྱོགས་སྒྲ་ལྡིར་ལྡིར་དུ་གྲག
ཉ་འཛིན་མཁན་གཉིས་པོ་སྔར་བཞིན་དེ་གར་ཁ་རོག་ལ་ལངས་ཏེ་བསྡད། འཇར་
མན་པས་ཁོ་རང་ཚོའི་རྒྱལ་ཁབ་ཀྱི་སྐད་ནས་བཀའ་ཁ་ཤས་བསྒོས་རྗེས། ཁྲིའུ་འཇོག་ས་
སྤོས་ཏེ་བཟུང་དམག་དེ་གཉིས་དང་ཐག་ཉེ་མ་དྲགས་པ་བྱས། དམག་མི་བཅུ་གཉིས་ཡོང་
ནས་ཁོ་གཉིས་དང་སྤྱི་ཁྲེ་ཉི་ཤུའི་སར་ལངས་ཤིང་། མེ་མདའི་ཡུ་བ་རྐང་རྩེར་བཀར།
དམག་དཔོན་དེས “ངས་ཁྱོད་གཉིས་ལ་ཡང་བསྐྱར་སྐར་མ་གཅིག་སྤྲད་ཆོག ཐོལ་པ་
སྐར་ཆ་གཅིག་ཀྱང་སྤྲོད་བགྱི་མིན” ཟེར།
དེ་རྗེས་ཁོས་ཧོབ་སྟེ་ཡར་ལངས་ནས་ཧྥ་རན་སི་པ་གཉིས་ཀྱི་གམ་དུ་ཕྱིན་ཏེ། མོ་རོད་
སོའི་ལག་ངར་ལ་འཆང་བཞིན་ཁོ་པ་ལོགས་ཤིག་ཏུ་འཁྲིད་ནས། “གསང་བརྡ་ཅི་ཡིན་
མགྱོགས་པོར་ཤོད་ཅིག ཁྱོད་ཀྱི་རོགས་ཟླས་ཤེས་བགྱི་མ་རེད། ངས་སྙིང་རྗེ་སྐྱེ་ཁུལ་བྱས་
ཆོག" ཅེས་སྐད་ཆུང་ངུས་བཤད།
སྐུ་ཞབས་མོ་རོད་སོས་ལན་མ་བཏབ།
དེས་ན་བོ་རོ་ཤེ་པས་སླར་ཡང་སྐུ་ཞབས་སོ་ཝ་རེ་ལོགས་ཤིག་ཏུ་འཁྲིད་དེ་ཁོ་ལ་ཡང་
གནད་དོན་གཅིག་མཚུངས་བཏོན།
སྐུ་ཞབས་སོ་ཝ་རེས་ལན་མ་བཏབ།
301

འཛམ་གླིང་རྩོམ་རིག་གྲགས་ཅན་བོད་འགྱུར་དཔེ་ཚོགས།
ཁོ་གཉིས་སླར་ཡང་མཉམ་དུ་གྲལ་ལ་ལངས།
དེ་དུས་མོ་རོད་སོའི་མིག་མདངས་གློ་བུར་དུ་གོམ་པ་འགས་ཆོད་པའི་རྩྭ་རྫོབ་ཀྱི་ཁྲོད་
དུ་ཉ་གྷ་ཅེན་བྱུར་པོར་བཀང་བའི་དྲ་ཕད་ཀྱི་སྟེང་དུ་ལྷུང་བ་རེད།
ཉི་འོད་འཕྲོས་པའི་འོག་ཏུ་ད་དུང་འཕག་འཚག་རྒྱག་བཞིན་པའི་ཉ་ཕུང་དེ་ལས་
དངུལ་འོད་འཚེར་བ་དང་། ཁོ་པ་ཧ་ལམ་དྲན་པ་ཉམས་ཤིང་། བསྲན་ཅི་ཐུབ་བྱས་ན་ཡང་
མིག་ནི་མཆི་མས་ཁེངས།
ཁོས་ངག་ལྡབ་ལྡིབ་ངང “ག་ལེ་ཕེབས་ཤིག་སྐུ་ཞབས་སོ་ཝ་རེ་ལགས” ཞེས་བཤད།
སྐུ་ཞབས་སོ་ཝ་རེས “ག་ལེ་ཕེབས་ཤིག་སྐུ་ཞབས་མོ་རོད་སོ་ལགས” ཞེས་ལན་བཏབ།
ཁོ་གཉིས་ཀྱིས་བརྐྱང་ལག་གཏོང་ཙམ་བྱས་པ་དང་། ལུས་ཡོངས་དབང་མེད་དུ་ཁོང་
འདར་ཤོར།
དམག་དཔོན་དེས “མེ་མདའ་ཕོངས་ཤིག” ཅེས་སྐད་བརྒྱབ།
མེ་མདའ་བཅུ་གཉིས་ཀྱི་སྒྲ་དུས་གཅིག་ཏུ་གྲག
སྐུ་ཞབས་སོ་ཝ་རེ་ཁ་སྦུབ་ལ་འགྱེལ་བ་དང་། གཟུགས་ཅུང་རིང་བའི་མོ་རོད་སོ་ཡར
ཡོར་ཐེངས་འགའ་བྱས་ཏེ། ལུས་པོ་ཕྱེད་ཀ་གཅུས་རིལ་ཤོར་ནས་རོགས་ཟླའི་ལུས་སྟེང་དུ་
འགྱེལ་ཞིང་། མདེའུས་ལས་གོས་འཕིགས་པའི་བྲང་ནས་ཁྲག་དམར་ཆིལ་ཆིལ་དུ་འཕྱུར་ཡོང་།
འཇར་མན་གྱི་དམག་དཔོན་གྱིས་སླར་ཡང་བཀའ་ཁ་ཤས་བཏང་།
ཁོའི་འཁོར་དམག་ཚོ་ཕྱིན་ནས་ཐག་པ་དང་རྡོ་འཁྱེར་ཡོང་བ་དང་། ཁོ་ཚོས་འདས་པོ་
གཉིས་ཀྱི་རྐང་པ་མཉམ་དུ་བསྡམས་རྗེས།དེ་གཉིས་གཙང་འགྲམ་དུ་བཏེགས་ནས་ཕྱིན།
རི་བོ་ཝ་ལེ་རོད་ཨེན་ལ་སྔར་བཞིན་ལྡིར་སྒྲ་རྡིང་རྡིང་དུ་གྲག་པ་དང་། ད་ཆ་དུ་བའི་
དེའུ་འབུར་ཞིག་ཆགས་པ་དེས་རི་རྩེ་མནན།
དམག་མི་གཉིས་ཀྱིས་སྐུ་ཞབས་སོ་ཝ་རེའི་མགོ་དང་རྐང་པ་ནས་བཟུང་བ་དང་།
302

མགུལ་རྒྱན།
དམག་མི་གཞན་གཉིས་ཀྱིས་དེ་མཚུངས་སུ་སྐུ་ཞབས་མོ་རོད་སོ་བཟུང་། ཁོ་ཚོས་ཕུང་པོ་དེ་
གཉིས་དཔྱང་དཀྲུགས་ཐེངས་འགའ་ཤེད་ཀྱིས་བཏང་ནས་རྒྱང་ཐག་རིང་པོའི་སར་འཕངས།
ཕུང་པོས་གཞུ་ཐིག་ཅིག་འཐེན་ཏེ་རྡོ་བཏགས་པའི་རྐང་པ་སྔོན་ལ་མར་ཕྱོགས་ནས་གཙང་
པོའི་ནང་དུ་ལྷུང་བ་རེད།
གཙང་ཆུ་ལན་འགའ་འཕྱོ་ཞིང་འཕྱུར་བ་དང་། འདར་འགུལ་ཡུད་ཙམ་བྱས་ནས་སླར་
ཡང་འཇགས་ཤིང་། ཆུ་ཡི་གཉེར་མ་ཕྲ་མོ་གཙང་ངོགས་གཉིས་བར་ཤར་མར་རྒྱ་བསྐྱེད་པ་རེད།
ཆུ་ངོས་སུ་ཁྲག་དམར་ཕྲན་བུ་གཡེང་བཞིན་ཡོད།
ཐོག་མཐའ་བར་གསུམ་དུ་སེམས་ལྷོད་བག་ཕེབས་ཡིན་པའི་དམག་དཔོན་གྱིས “ད་
ཆ་ཁོ་གཉིས་ལ་ཉས་མཇུག་བསྡོམས་རྒྱག་ཏུ་ཆུག” ཅེས་སྐད་ཆུང་ངུས་བཤད།
དེ་རྗེས་ཁོས་ཁང་ཆུང་དེའི་ཕྱོགས་སུ་ཕྱིན།
ཁོས་གློ་བུར་དུ་རྩྭ་རྫོབ་ཀྱི་ཁྲོད་ནས་ཉ་གྷ་ཅེན་བླུགས་པའི་དྲ་ཕད་དེ་མཐོང་བ་ཡར་
བསྒྲུགས་ནས་མྱོང་རོལ་ཡུད་ཙམ་བྱས་ཤིང་། འཛུམ་ཆུང་ཞིག་བགད་དེ “ཝེ་ལེམ”
ཞེས་བོས།
པང་ཁེབས་དཀར་པོ་དཀྲིས་པའི་དམག་མི་ཞིག་དེ་མ་ཐག་ཏུ་རྒྱུགས་ཡོང་བ་དང་། བོ་
རོ་ཤེའི་དམག་དཔོན་གྱིས་བསད་མ་ཐག་པའི་མི་དེ་གཉིས་ཀྱིས་བཟུང་བའི་ཉ་ཁོ་ལ་སྤྲད་དེ།
“ཉ་ཆུང་འདི་ཚོ་ད་ལྟ་གསོན་མ་ཡིན་ཐོག་ལ་བསྲེགས་ཙམ་གྱིས་དང་། བྲོ་བ་ཧ་ཅང་ཞིམ་པོ་
ཡོད་ངེས་རེད" ཅེས་བཀའ་ཕབ།
དེ་རྗེས་ཁོས་སླར་ཡང་ཐ་མག་གང་ཟག་འཐེན་པ་རེད།
303

འཛམ་གླིང་རྩོམ་རིག་གྲགས་ཅན་བོད་འགྱུར་དཔེ་ཚོགས།
བདག་གི་ཨ་ཁུ་ཡུད་ལེ།"
སྐུ་ཞབས་ཨ་ཆེལ་བྷེ་ནོ་ཝེལ” ལ་ཕུལ་
སྨ་ར་དཀར་རྐྱང་ཆགས་པའི་སྤྲང་རྒན་ཞིག་གིས་ང་ཚོའི་སར་སློང་མོ་ཞུ་བར་ཡོང་བ་
དེ་ལ་ངའི་རོགས་པ་འཇོ་སེབ·དྷ་ཧྥོ་རོན་ཤེས་ཚམ་ཚོམ་མེད་པར་གསེར་ཊམ་ཧྥ་སྒོར་ལྔ་ཅན་
གཅིག་བྱིན་པས་ང་ནི་ཧྭ་ལས་སོང་། དེས་ན་ཁོང་གིས་འདི་ལྟར་གསུངས་པ་སྟེ། “སྤྲང་རྒན་
ཉམ་ང་བ་དེས་ངེད་རང་ནམ་ཡང་བརྗེད་ཐབས་དང་བྲལ་བའི་འདས་དོན་ཞིག་དྲན་དུ་བཅུག་
སོང་།དེ་ངས་ཁྱེད་ལ་ཞུས་ཆོག་སྟེ།གནས་ཚུལ་དེའི་བྱུང་རིམ་ནི་འདི་ལྟར་ལགས།” ཟེར།
ངའི་ཁྱིམ་གཞིས་དེ་སྔ་ཧ་ཧྥོར་ན་ཡོད་དུས་འཚོ་བ་འཁྱོལ་ཙམ་ལས་ཕྱུག་པོ་མེད། པ་
ལགས་ཀྱིས་གཞུང་ལས་ཁང་དུ་ལས་ཀ་ཉིན་གང་གནང་ནས་ཧ་ཅང་ཕྱི་པོར་གཞི་ནས་ལོག་
ཕེབས་པར་བྱེད་ཀྱང་། ཡོང་འབབ་ནི་ཉུང་ཉུང་ལས་མེད། ང་ལ་ད་དུང་གཅེན་མོ་གཉིས་ཡོད།
ཁྱིམ་གྱི་འཚོ་བའི་འཁོས་ཀ་ཞན་རྐྱེན་ཨ་མ་ལགས་ཤིན་ཏུ་བརྣག་དཀའ་བར་གྱུར་
[1] རྩོམ་འདི་དང་ཐོག་སྤྱི་ལོ1883ལོའི་ཟླ8པའི་ཚེས7ཉིན་གྱི《ཀ་ལེ་ཡ་པའི་ཚགས་པར》ཐོག་ཏུ་
སྤེལ་བ་དང་། སྤྱི་ལོ1884ལོར་སྒྲུང་གཏམ་ཐུང་འབྲིང་ཕྱོགས་བསྒྲིགས《རྨི་ཤེ་ཧད་རོད་ཐེ》ཞེས་པའི་
ནང་བསྡུས་ཡོད།
[2] ཨ་ཆེལ་བྷེ་ནོ་ཝེལ(1815—1891)ནི། ཧྥ་རན་སིའི་ཡུལ་ལྗོངས་རི་མོ་མཁས་པ་ཡིན་པ་དེ་ཨེ་ཋ་
ལིར་རྒྱུན་བཞུགས་གནང་མྱོང་བ་རེད།
304

མགུལ་རྒྱན།
ཏེ། པ་ལགས་ལ་རྟག་པར་མ་འདོད་པའི་ཚིག་ངན་ཁོ་ན་སྨྲ་བར་བྱེད། བདག་གི་ཕ་རྒན་ཤ་
ཚ་རྒྱུ་དེས་ནི་དཔྲལ་བར་རྔུལ་ཆུ་མེད་ན་ཡང་ཕྱི་བའི་ཕྱག་རྒྱ་སྐྱོ་མདོག་ཁ་པོ་ཞིག་བྱེད་པ་
ལས་ལན་ཚིག་གཅིག་ཀྱང་མི་སློག་པ་དེ་ལས་ཁོང་ལ་ཐབས་ཤེས་ཅི་ཡང་མེད་པ་བདག་
གིས་ཤེས། ང་ཚོས་གང་ས་ཅི་ཐད་ནས་གྲོན་ཆུང་ཅི་ཐུབ་དང་། གཞན་གྱིས་དགོང་མོའི་
གསོལ་ཚིགས་ལ་མགྲོན་འབོད་བྱས་ན་ཡང་། དེ་ཚོ་མགྲོན་ལན་དུ་འབོད་མི་དགོས་པའི་
ཆེད་དུ་བཤོལ་རྐྱང་བྱེད་པ་རེད། འཚོ་བའི་མཁོ་ཆས་ཉོ་ན་ཡང་རིན་གོང་གཅོག་དུས་དང་།
ཡང་ན་ཟོག་ལྷག་ཁོ་ན་ཉོ་བ་རེད། གཅེན་མོ་གཉིས་པོའི་སྟོད་གོས་སྨད་འབྱར་མ་ཡང་སོ་
སོས་འཚེམ་བཟོ་བྱེད་པ་དང་། སྤྱི་ཁྲེ་གང་ལ་དངུལ་སན་ཐིམ་བཅོ་ལྔ་བྱེད་པའི་མཐའ་རྒྱན་
ཉོ་བར་ཡང་གྲོས་བསྡུར་ཡུན་རིང་པོ་བྱེད་དགོས། ང་ཚོས་ནམ་རྒྱུན་དུ་ཕག་ཚིལ་གྱིས་
བཟོས་པའི་ཐང་གར་པོ་དང་སྨན་སྣ་བརྗེ་གིན་བཟོས་པའི་ཚགས་ཤ་ཁོ་ན་ཟ་འཐུང་བྱེད་
པ་དེ་ལུས་ལ་འཕྲོད་པོ་དང་འཚོ་བཅུད་ཆེན་པོ་ཡོད་པར་གྲགས་ན་ཡང་། གང་ལྟར་ང་ནི་
གཞན་འདྲ་ཟ་རྒྱུ་བྱུང་ན་ཅི་དྲག་བསམ་བགྱི་ཡོད།
གལ་སྲིད་ངས་སྒྲོག་གུ་བོར་བའམ་དོར་མར་རལ་རྡོལ་བྱུང་བ་ཡིན་ན། གཤེ་གཤེ་དྲག་
པོ་ཁ་མེད་སྣ་མེད་དུ་འཁེལ་བགྱི་རེད།
འོན་ཏེ་རེས་གཟའ་ཉི་མ་ཤར་རིམ་བཞིན་དུ་ང་ཚོས་གཟབ་མཆོར་སྤྲས་ཏེ་མཚོ་
རགས་ཀྱི་སྟེང་ནས་འཆམ་འཆམ་ལ་འགྲོ་བགྱི་ཡོད། པ་ལགས་ཀྱིས་ལུས་ལ་གཟབ་གོས་
དང་། དབུ་ལ་རྒྱ་གར་ཞྭ་མོ། ཕྱག་ལ་ཕྱག་ཤུབས་བཅས་གྱོན་ཏེ། དཔུང་ལག་བརྐྱངས་ནས་
ཨ་མ་ལགས་འཆང་དུ་འཇུག་པ་རེད། ཨ་མ་ལགས་ཀྱིས་ནི་དུས་ཆེན་སྐབས་ཀྱི་དར་ཚོན་
ལྷབ་ལྷུབ་ཏུ་གཡོ་བའི་གྲུ་གཟིངས་དང་འདྲ་བར་གཟབ་སྤྲོས་བྱེད། གཅེན་མོ་གཉིས་ཀྱིས་
སྔ་ས་ནས་རྒྱན་སྤྲོས་འཐུས་ཚང་བྱས་ཏེ་ཐོན་རྒྱུ་བསྒུགས་ནས་སྡོད་པ་རེད། འོན་ཏེ་ཐོན་
ཁའི་སྐད་ཅིག་མར་ཁྱིམ་གྱི་གཙོ་བོ་ཡིན་པའི་པ་ལགས་ཀྱི་མཆོར་ཆས་ཀྱི་སྟེང་དུ་གཟབ་
305

འཛམ་གླིང་རྩོམ་རིག་གྲགས་ཅན་བོད་འགྱུར་དཔེ་ཚོགས།
གཟབ་མ་བྱས་པར་ནག་ནོག་ཡོད་པ་མཐོང་ནས་མགྱོགས་པོར་རས་ལྷེབ་ཅིག་ལ་རླངས་
སྣུམ་སྨོག་ནས་འབྱིད་རྒྱུར་ཟད།
དེ་དུས་པ་ལགས་ཀྱིས་དབུ་ལ་རྒྱ་གར་ཞྭ་མོ་གྱོན་གྱོན་པར་ཕྱི་གོས་ཕུད་དེ་ཁན་སྦྱར་
དང་སྐུ་འཇུག་གྱོན་ནས། ཁོང་མོ་ཚོས་ཕྱིས་ཚར་རྒྱུ་བསྒུག་པ་དང་། དེ་དུས་ཨ་མ་ལགས་
ཀྱིས་རྒྱང་གཟིགས་སྤྱན་ཤེལ་བསྐྱོན། ཕྱག་ཤུབས་ཕུད་ནས་བཙོག་པ་མ་ཆགས་པ་བྱས་ཏེ།
བྲེལ་བས་འཁོལ་ནས་སྡོད་པ་རེད།
ཁྱིམ་ཚང་ཧྲིལ་པོ་རྫིག་མདོག་གིས་ལམ་ལ་ཞུགས་པ་དང་། གཅེན་མོ་གཉིས་ཀྱིས་
ཕན་ཚུན་ལག་ངར་ནས་བཟུང་སྟེ་མདུན་ནས་འགྲོ་བར་བྱེད། དེ་གཉིས་ནི་འཇིག་རྟེན་
མཐུན་འཇུག་གི་ན་ཚོད་ལ་སླེབས་པས། ཕ་མ་གཉིས་ཀྱིས་རྟག་པར་གྲོང་ཁྱེར་ནང་འཁྲིད་
པ་རེད། ཨ་མ་ལགས་ཀྱི་གཡོན་ནས་ང་དང་གཡས་ནས་པ་ལགས་འགྲོ་བགྱི་ཡོད།
གཟའ་ཉི་མར་འཆམ་འཆམ་ལ་འགྲོ་རིམ་བཞིན་དུ་ངའི་ཕ་མ་ཤ་ཚ་རྒྱུ་དེ་གཉིས་ཀྱི་
རྫིག་མདོག་དང་། རེངས་པོ་དང་། གཟབ་ནན་བཅས་ཀྱི་ཚུགས་ཀ་དེ་ངས་ད་ལྟ་ཡང་དྲན་
བགྱི་འདུག ཁོང་གཉིས་ཀྱིས་ཡི་མུག་གི་གོམ་པ་སྤོ་བཞིན་ཕེབས་པ་དང་། སྐེད་པ་རེངས་
རེངས་པོར་འགྲེང་ཞིང་། རྐང་པ་གཉིས་གྱང་ངེ་གྱོང་ངེར་སྣང་བ་ནི། བྱ་བ་ཤིན་ཏུ་གལ་ཆེན་
གང་ཞིག་ཁོང་གཉིས་ཀྱི་རྐང་ལག་གི་འདེགས་འཇོག་ལ་རག་ལས་ཡོད་པ་དང་འདྲའོ། །
མ་ཟད་རེས་གཟའ་ཉི་མ་ངོ་རེ་བཞིན་ལ། གྲུ་གཟིངས་གྲུ་ཁར་འབྱོར་བ་མཐོང་ཚེ། “ ཨ་
ཙི། ཡུད་ལེ་གྲུ་འདིའི་ནང་ལ་ཡོད་ན་ཅི་དྲག་ཨང་" ཞེས་པའི་གསུང་ཚིག་འདི་འདྲ་ཞིག་
པ་ལགས་ཀྱིས་བསྐྱར་ཟློས་རང་གནང་བ་རེད།
ངའི་པ་ལགས་ཀྱི་ནུ་བོ་སྟེ་ཨ་ཁུ་ཡུད་ལེ་ནི་ད་ཆ་ཁྱིམ་ཚང་ཧྲིལ་པོའི་རེ་ལྟོས་འཆའ་
ས་འབའ་ཞིག་ལ་གྱུར་ཡོད་ཀྱང་། ཁོང་དེ་སྔ་ཁྱིམ་ཚང་ཧྲིལ་པོའི་བྱུར་གོད་ཡིན་པ་རེད། ང་
རང་ཆུང་ཆུང་ཡིན་དུས་ནས་ཁྱིམ་མིས་དེའི་སྐོར་གླེང་བ་རྟག་པར་ཐོས་པས། ཀུན་རྟོག་གི་
306

མགུལ་རྒྱན།
ནང་དུ་ངས་ཁོང་མཐོང་བ་ཙམ་གྱིས་ངོ་ཆོད་ཐུབ་པ་ལྟ་བུའི་རྒྱུས་མངའ་དེ་ལྟར་ཆེ། ཁྱིམ་
མིས་ཁོང་ཨ་མེ་རི་ཁ་གླིང་ལ་མ་ཕེབས་གོང་གི་གནས་ཚུལ་གླེང་དུས་སྐད་ཆུང་ངུས་བཤད་
པར་བྱེད་ཀྱང་། གང་ལྟར་ངས་ཁོང་གི་དེ་དུས་ཀྱི་འཚོ་བ་སྦར་མཐིལ་དུ་བླུགས་པ་ལྟར་
རྒྱུས་མངའ་ཆེན་པོ་ཡོད་
གོ་ཐོས་སུ་ཁོང་གིས་དེ་སྔ་སྤྱོད་ངན་བྱས་ཏེ་དངུལ་བག་མེད་དུ་སྟོར་བརླག་བཏང་
མྱོང་བ་དེ་ནི་ཁྱིམ་ཚང་དབུལ་པོའི་ངོས་ནས་བཤད་ན་སྡིག་ཉེས་ཆེན་པོ་ཞིག་རེད། ཕྱུག་
པོའི་ཁྱིམ་དུ་བག་མེད་ལོངས་སྤྱོད་བྱེད་མཁན་ཞིག་ཡོད་ན། དེ་ནི་གླེན་རྟགས་ཚ་པོ་རེད་
ཟེར་བ་དང་། མི་ཚོས་དེ་ལ་གཅེས་ཕྲུག་ལང་ཤོར་ཅན་ཞེས་སུ་འབོད་ཅིང་། ཁྲེལ་དགོད་
བྱེད་པ་ཙམ་ལས་སྣང་བར་དེ་ཙམ་འཇོག་བགྱི་མ་རེད། འོན་ཏེ་ལག་པ་རིང་། ཕུ་དུང་ཐུང་
ཟེར་བའི་དཔེ་ལྟར་གྱི་ཁྱིམ་ཚང་ཞིག་ཏུ་གཞོན་པ་ཤ་དར་ཁྲག་དར་ཞིག་གིས་ཕ་མའི་ཁྱིམ་
གཞིས་ཕྲན་བུ་དེའང་བརླག་རྩིས་བྱས་ན། དེ་ནི་ཞབས་འདྲེན་པ་དང་། ཁྲམ་པ་དང་། མི་
ངན་བཅས་ལ་གྱུར་པ་རེད།
གནས་ཚུལ་གཅིག་པ་ཡིན་ནའང་དེ་ལ་ལྟ་སྟངས་ཀྱི་ཐད་ལ་ཁྱད་པར་ཆེན་པོ་ཡོང་
བ་དེ་ནི་འོས་ཤིང་འཚམས་པ་ཞིག་ཡིན་ཏེ། དེ་ཡིས་བཟོས་པའི་རྗེས་འབྲས་དེ་སྤྱོད་པའི་
ཚབས་ཆེ་ཆུང་ལ་རག་ལས་པས་སོ།།
མདོར་ན་ཨ་ཁུ་ཡུད་ལེས་དེ་རང་ལ་དབང་བའི་ཤུལ་དངོས་རྣམས་གཏོར་བརླག་
གཙང་དག་བཏང་བ་མ་ཟད། ད་དུང་བདག་གི་པ་ལགས་ཀྱི་བགོ་སྐལ་དེ་ནས་ཀྱང་མང་པོ་
ཞིག་སྟོར་བརླག་བཏང་བ་རེད།
དེས་ན་སྐབས་དེ་དུས་དར་ཁྱབ་ཆེ་བའི་བྱེད་སྟངས་ལྟར། ཁྱིམ་མིས་ཁོང་ཧ་ཧྥོར་ནས་
ནེའུ་གཡོད་ལ་འགྲོ་མཁན་ཚོང་གྲུ་ཞིག་གི་ནང་བརྫངས་ཏེ། ཨ་མེ་རི་ཁ་གླིང"ལ་ཕྱིན་པ་རེད།
[1] བསྡོམས་རྩིས་བརྒྱབ་པར་གཞིགས་ན་སྤྱི་ལོ1880ལོ་ནས1914ལོ་བར། གནས་སྤོས་མི་སེར་བྱེ་བ་
307

འཛམ་གླིང་རྩོམ་རིག་གྲགས་ཅན་བོད་འགྱུར་དཔེ་ཚོགས།
མི་ཕ་ཕྱོགས་སུ་སླེབས་རྗེས། བདག་གི་ཨ་ཁུ་ཡུད་ལེས་ཚོང་འདྲ་བརྒྱབ་པར་མ་ཟད།
རིང་བར་ཁེ་སྤོགས་ཕྲན་བུ་རག་པར་བརྟེན། ཁོང་གིས་པ་ལགས་ལ་བཟོས་པའི་གྱོན་གུད་
སྐྱིན་ཚབ་ཏུ་སྤྲོད་ཐུབ་རེ་ཡོད་ཅེས་འཕྲིན་ཡིག་བསྐུར་ཡོང་བ་རེད། འཕྲིན་ཡིག་དེས་
བདག་གི་ཁྱིམ་དུ་གཡོ་འགུལ་ཧ་ཅང་ཆེན་པོ་བཟོས། ཚང་མས་ཁྱི་སྐྱག་ལས་ཀྱང་ལོད་པར་
བརྩི་བའི་ཡུད་ལེ་དེ་དེ་མ་ཐག་ཏུ་གཞུང་དྲང་ཅན་དང་། ཕོ་ཁྱོ་ག་རྒྱུ་དག་ཡོད་མཁན་ཞིག་
དང་། དྷ་ཧྥོ་རོན་ཤེ་ཁྱིམ་གྱི་བུ་རྒྱུད་བཟང་པོ་ཞིག་བཅས་ལ་བརྩིས་ནས དྷ་ཧྥོ་རོན་ཤེ་ཁྱིམ་
གྱི་མི་ཀུན་དང་འདྲ་བར་ཟོལ་མེད་སྲི་ཞུ་ཅན་ལ་བརྩིས་པ་རེད།
ད་དུང་ཁོང་གིས་ཁྲོམ་བཀྱག་ཆེན་པོ་ཞིག་བཟུང་ནས་ཚོང་ཆེན་པོ་རྒྱག་བགྱི་འདུག་
ཅེས་མཉན་དཔོན་ཞིག་གིས་ང་ཚོར་བཤད།
ལོ་གཉིས་ཀྱི་རྗེས་སུ་ཁོང་གི་འཕྲིན་ཡིག་གཉིས་པ་དེ་འབྱོར་བའི་ནང་དུ། “བདག་
གི་བརྩེ་བའི་གཅེན་པོ་ཧྥི་ལེབ་ལགས། ཁྱེད་ཀྱིས་བདག་གི་བདེ་ཐང་ཐད་ལ་ཐུགས་ཁྲལ་
གནང་དོགས་ཀྱིས་ཆེད་དུ་འཕྲིན་ཡིག་འདི་བྲིས་པ་ཡིན། གུས་པ་ནི་ལུས་པོ་བདེ་ལ་ཚོང་
ཧ་ཅང་རྒྱུག་པོ་འདུག གུས་པ་སང་ཉིན་རྡོག་ཐོན་གྱིས་ཨ་མེ་རི་ཁ་ལྷོ་མར་ལྗོངས་རྒྱུ་ཡུན་
རིང་པོ་ཐེངས་གཅིག་བྱེད་པར་འགྲོ་མཁན་ཡིན་པས། ཁྱེད་དང་ལོ་ཁ་ཤས་འབྲེལ་གཏུག་
མི་ཐུབ་པ་ཡང་སྲིད། གལ་སྲིད་གུས་པས་ཁྱེད་ལ་འཕྲིན་ཡིག་མ་བྲིས་ན། ཁྱེད་ནས་ཐུགས་
ཁྲལ་གནང་མི་དགོས། གུས་པ་ཕྱུག་པོ་ཆགས་ན་ལམ་སེང་ཧ་ཧྥོར་ལ་ལོག་ཡོང་བགྱི་ཡིན་
གུས་པས་དུས་ཡུན་དེ་རིང་པོ་མིན་པའི་རེ་བ་བྱེད་བགྱི་ཡོད། དེ་དུས་ང་ཚོ་བདེ་སྐྱིད་ཀྱི་
འཚོ་བར་མཉམ་དུ་རོལ་ཆོག་བགྱི་རེད” ཅེས་བྲིས་ཡོད།
གཉིས་དང་ས་ཡ་གཉིས་ཨ་རིར་སྐམ་སར་འཛེགས་པའི་ཁྲོད་ཀྱི་མང་ཆེ་བ་ནི་ཡོ་རོབ་གླིང་ནས་ཡོང་
བ་ཞིག་ཡིན་པ་དང་། སྤྱི་ལོ1885ལོ་ནས་མགོ་བཙུགས་ཏེ། ཧ་ལོག་པའི་གནས་སྤོས་མི་སེར་མང་པོ་
ཞིག་སླར་ཡང་ཨ་མེ་རི་ཁ་གླིང་ལྷོ་མར་སྤོ་དགོས་བྱུང་བ་རེད།
308

མགུལ་རྒྱན།
འཕྲིན་ཡིག་དེ་ཁྱིམ་ཚང་ཧྲིལ་པོའི་ལེགས་འཕྲིན་གསུང་རབ་ལྟ་བུར་གྱུར་ནས། ཁོམ་
ཚད་ལ་ཀློག་འདོན་ཐེངས་རེ་བྱེད་པ་དང་། མི་ཐུག་ཚད་ལ་བསྟན་ནས་ངོམ་ངོམ་ཐེངས་རེ་
བྱེད་པ་རེད།
ཏག་ཏག་ལོ་བཅུའི་ནང་ལ་ཨ་ཁུ་ཡུད་ལེའི་འཕྲིན་ཡིག་མ་འབྱོར་ན་ཡང་། ངའི་པ་
ལགས་ཀྱི་རེ་བ་ཉིན་རེ་བཞིན་དུ་ཇེ་ཆེར་ཕྱིན་ལ། ངའི་ཨ་མ་ལགས་ཀྱིས་ཀྱང་། “ཡུད་ལེ་
སེམས་བཟང་ཅན་དེ་ལོག་སླེབས་ན། ང་རང་ཚོའི་ཁྱིམ་གྱི་གནས་ཚུལ་མི་འདྲ་བར་འགྱུར་
བགྱི་རེད” ཅེས་རྟག་པར་གསུང་བར་བྱེད།
དེས་ན་གཟའ་ཉི་མ་ཤར་རིམ་བཞིན་དུ་གནམ་གྱི་མཐའ་ནས་གྲུ་གཟིངས་ཆེན་པོས་
སྦྲུལ་ལྟར་འཁྱོག་པའི་དུ་ནག་ཡོར་ཡོར་མཁའ་ལ་འཕྱུར་བཞིན་དུ་ཡོང་བ་མཐོང་ཚེ། པ་
ལགས་ཀྱིས། “ཨ་ཙི། ཡུད་ལེ་གྲུ་འདིའི་ནང་ལ་ཡོད་ན་ཅི་དྲག་ཨང་” ཞེས་སུ་ནམ་ཡང་
འགྱུར་བ་མེད་པའི་གསུང་ཚིག་དེ་བསྐྱར་ཟློས་རང་བྱེད་པ་རེད།
མི་ཚོས་ཐ་ན་ཁོང་གིས་ལག་ཕྱིས་གཡུག་བཞིན་དུ། “ཝ་ཡེ་ཧྥི་ལེབ” ཅེས་འབོད་པ་
ལམ་སེང་མཐོང་བགྱི་རེད་བསམས།
ཡུད་ལེ་ཕྱུག་པོ་ཆགས་ནས་ཕ་ཡུལ་ལ་ལོག་ངེས་ཡིན་ཤག་ཤག་བྱེད་པ་དང་། མི་ཚོས་
སྔ་ས་ནས་རྨང་གཞི་དེའི་སྟེང་དུ་འཆར་གཞི་མི་འདྲ་བ་བརྒྱ་སྟོང་མང་པོ་བློ་བཀོད་བྱས་ཤིང་།
ཐ་ན་ད་དུང་ཨ་ཁུའི་དངུལ་སྤྱད་ནས་དབྱིན་ཀུ་ཝེལ་གྱི་ཉེ་འདབས་སུ་གྲོང་གསེབ་ཀྱི་སྤྲོ་ཁང་
ཞིག་ཉོ་རྒྱུ་ཡང་སྔོན་བཀོད་བྱས་པ་དེའི་ཐད་ལ་ངའི་པ་ལགས་ཀྱིས་ངོ་འཕྲད་གྲོས་མོལ་བྱེད་
མགོ་བཙུགས་མིན་མི་ཤེས་ཀྱང་གང་ལྟར་ཉོ་རྩིས་བྱེད་བདེན་ཡིན་ཐག་ཆོད་རེད།
དེ་ལོ་ངའི་གཅེན་མོ་རྒན་པ་ལོ་ཉེར་བརྒྱད་ལ་སོན་པ་དང་། གཅེན་མོ་གཞོན་པ་ལོ་
ཉེར་དྲུག་ལ་སོན་ཞིང་། ཁོང་གཉིས་ད་དུང་ཡང་མི་སྒོ་འགྲིམ་མ་ཐུབ་པ་དེའི་ཐད་ཁྱིམ་མི་
ཚང་མས་སེམས་ཁྲལ་བྱེད་པ་རེད།
309

འཛམ་གླིང་རྩོམ་རིག་གྲགས་ཅན་བོད་འགྱུར་དཔེ་ཚོགས།
མཐའ་མར་ངའི་གཅེན་མོ་གཞོན་པ་བག་མར་སློང་མཁན་ཞིག་ཁྱིམ་ལ་སླེབས་པ་དེ་
ནི་གཞུང་ཞབས་པ་ཞིག་ཡིན་པ་དེ་ཕྱུག་པོ་མེད་རུང་འགྲིག་ཙམ་ཡོད་པ་རེད།ཉིན་ཞིག་གི་
དགོང་མོ་དེ་ལ་ཨ་ཁུ་ཡུད་ལེའི་འཕྲིན་ཡིག་དེ་བསྟན་པའི་རྐྱེན་གྱིས། གཞོན་ནུ་དེས་གཞི་
ནས་ཐེ་ཚོམ་བྱས་ནས་མ་བསྡད་པར་སེམས་ཐག་བཅད་པ་ཞིག་ཡིན་པར་ངས་ཐོག་མཐའ་
བར་གསུམ་དུ་འདོད་དོ། །
ཁྱིམ་མི་ཚོས་ལམ་སེང་ཁོའི་རེ་བ་ཁས་བླངས་པར་མ་ཟད། གཉེན་སྟོན་གྲུབ་རྗེས་ཁྱིམ་
མི་ཚང་མ་ཀྲེར་སེ་གླིང་ཕྲནl)བསྐོར་ཙམ་བྱེད་པར་ཐེངས་གཅིག་འགྲོ་རྒྱུའི་ཐག་བཅད།
དབུལ་པོའི་ཁྱིམ་གྱི་ངོས་ནས་བཤད་ན། ཀྲེར་སེ་གླིང་ཕྲན་ནི་ལྗོངས་རྒྱུ་བྱེད་ས་ཡག་ཤོས་
ཤིག་ཡིན་ཏེ། གླིང་ཕྲན་དེ་དབྱིན་ཇིར་བདག་པས་ན། གྲུ་གཟིངས་ཆུང་ཆུང་ལ་བསྡད་དེ་
རྒྱ་མཚོར་ཞུགས་ཚེ། ལམ་ཐག་རིང་པོ་འགྲོ་མི་དགོས་པར་ཕྱི་རྒྱལ་གྱི་ས་ཆར་ལམ་སེང་
སླེབས་བགྱི་ཡོད། དེ་ཡང་གསལ་བར་བཤད་ན། མ་གཞི་སྐད་ཆ་ཁ་རི་ཁ་ཐུག་ཤོད་མཁན་
ཁ་ཤས་ཀྱིས་དེ་གའི་ཡུལ་སྲོལ་ཡག་པོ་མེད་རབས་བཤད་པར་བྱེད་ཀྱང་། ཧྥ་རན་སི་ངཔ་
ཞིག་གིས་མཚོ་འགྲུལ་ཆུ་ཚོད་གཉིས་བྱས་ན། ཁྱིམ་མཚེས་ཀྱི་མི་རིགས་ཤིག་གི་ས་ཆ་
དངོས་ལ་ངོ་བསྐྱོད་ཀྱིས། བྷོ་རོད་ཐན་ཆེན་པོའི་རྒྱལ་དར་གྱིས་ཁེབས་པའི་གླིང་ཕྲན་དེའི་
ཡུལ་སྲོལ་ལ་ཞིབ་འཇུག་བྱས་ཆོག་བགྱི་ཡོད་པ་རེད།
ཀྲེར་སེ་གླིང་ཕྲན་ལ་ལྗོངས་རྒྱུ་བར་འགྲོ་རྒྱུ་དེ་ང་ཚོས་ཡིད་ལ་དྲན་དྲན་པའི་དོན་དང་།
ང་ཚོའི་རེ་ལྟོས་འབའ་ཞིག་ཡིན་པ་དེ་དུས་དང་རྣམ་པ་ཀུན་ཏུ་ང་ཚོའི་ཡིད་ལ་འཁོར་འཁོར་
བྱེད་བགྱི་འདུག
ང་ཚོ་མཐའ་མར་རྡོག་ཐོན་བྱས། ངས་གནས་ཚུལ་དེ་ཕྱིར་དྲན་བྱེད་དུས་ཁ་སང་བྱུང་བ་
[1]ཀྲེར་སེ་གླིང་ཕྲན་ནི་ཧྥ་རན་སིའི་མཚོ་འགྲམ་དང་བར་ཐག་སྤྱི་ལེ་ཉི་ཤུ་ཡོད་པའི་དབྱིན་ཇིའི་གླིང་
ཕྲན་ཞིག་ཡིན་པ་དེ་ནི་ལྗོངས་རྒྱུའི་གནས་བཟང་ཞིག་རེད།
310

མགུལ་རྒྱན།
ལྟར་མིག་ལམ་དུ་གསལ་ལམ་མེར་ཤར་བ་སྟེ། མེ་སྤར་ནས་ཐོན་ཆོག་ཡིན་པའི་གྲུ་གཟིངས་གྷ་
རན་ཝེལ་གྲུ་ཁར་བཞག་ནས་ཡོད་པ་དང་། ངའི་པ་ལགས་ཀྱིས་བྲེལ་བྲེལ་འཚུབ་འཚུབ་ངང་
ང་ཚོའི་ལམ་ཆས་གསུམ་པོ་གྲུ་སྟེང་དུ་དབོར་བར་ལྟ་སྐུལ་བྱེད་ཅིང་། ད་དུང་མི་སྒོ་འགྲིམ་
རྒྱུར་ལུས་པའི་གཅེན་མོ་དེ་ལ་ངའི་ཨ་མ་ལགས་བློ་མ་བདེ་བར་དེའི་དཔུང་ལག་ནས་བཟུང་།
དེ་ཡང་གཅེན་མོ་གཞན་དེ་བག་མར་ཕྱིན་རྗེས། ཁོང་མོ་བྱ་ཚང་དེའི་ནང་གི་བྱ་ཕྲུག་ལྷག་
འཕྲོ་འབའ་ཞིག་དེ་ཡིན་པ་ལྟར་ཧོན་འཐོར་ནས་ལུས་པས་སོ། །ང་ཚོའི་རྒྱབ་ནས་ཡོང་མཁན་
ནི་ཁྱོ་ཤུག་གསར་པ་དེ་གཉིས་ཡིན་པ་དང་། ཁོ་གཉིས་གཞུ་གུར་ཁོ་ན་ལུས་པས། ང་ཚོས་ཁ
ཕྱིར་སློག་ནས་ལྟ་ཙམ་ལྟ་ཙམ་ཡང་ཡང་བྱེད་དགོས་བྱུང་།
གྲུ་གཟིངས་ཀྱིས་རླངས་དུང་བུད་པ་དང་། ང་ཚོ་ཚང་མ་གྲུ་ལ་ཞུགས་ཤིང་། གྲུ་ཡིས་
རླབས་འགོག་ཆུ་རགས་དང་བྲལ་ཏེ། རྡོ་ཀ་མ་རུ་པ་ལྗང་ཁུའི་སྒྲོག་ཙེའི་ངོས་ལྟར་འཇམ་
པའི་རྒྱ་མཚོ་ཆེན་མོའི་སྟེང་ནས་ཐག་རིང་ལ་བཏང་བ་དང་། མཚོ་ཁ་བསྟུད་མར་རྒྱབ་
བཤིག་བྱེད་པ་ལྟར་མཐོང་དུས། ལྗོངས་རྒྱུ་བར་འགྲོ་ཧ་ཅང་ཉུང་ཉུང་ཡིན་མཁན་ཀུན་དང་
འདྲ་བར་ང་ཚོར་བདེ་སྐྱིད་དང་སྤོབས་པ་སྐྱེད་སྣང་འཆར་བྱུང་།
ངའི་པ་ལགས་ཀྱིས་གཟབ་གོས་ཀྱི་འོག་ནས་གྲོད་ཁོག་ལྡིར་བ་དང་། ཁྱིམ་མི་ཚོས་དེ་
ཉིན་གྱི་ཞོགས་པར་གཟབ་གོས་དེའི་སྟེང་གི་ནག་ནོག་ཀུན་གཙང་མར་ཕྱིས་པར་བརྟེན།
ཁོང་གི་ལུས་ལས་ཕྱི་ལ་འགྲོ་ཉིན་ཡོད་ངེས་ཡིན་པའི་རླངས་སྣུམ་གྱི་དྲི་ངད་འཐུལ་སྒང་རེད་
ལ།དྲི་ངད་དེ་འཐུལ་མ་ཉིད་དུ་གཟའ་ཉི་མ་ཡིན་པ་ངས་ཤེས་བགྱི་ཡོད།
གློ་བུར་དུ་སྐུ་ཞབས་གཉིས་ཀྱིས་ན་བཟའ་དཔེ་གསར་བཀླུབས་པའི་ལྕམ་སྐུ་གཉིས་
ལ་ཉ་སོག་འབུལ་བ་མཐོང་། གྲུ་པ་རྒད་པོ་གྱོན་གོས་ཧྲལ་ཧྲུལ་གྱོན་པ་ཞིག་གིས་གྲི་ཆུང་
གིས་ཉ་སོག་བཏེགས་ནས་སྐུ་ཞབས་གཉིས་ལ་ཕུལ་བ་དང་། སྐུ་ཞབས་གཉིས་ཀྱིས་ལྕམ་སྐུ་
གཉིས་ལ་ཕུལ། དེ་གཉིས་ཀྱིས་ཉ་སོག་ཟ་སྟངས་ལ་ཡང་དང་དོད་ཆེ་སྟེ། ལག་ཕྱིས་སྙིང་རྗེ་
311

འཛམ་གླིང་རྩོམ་རིག་གྲགས་ཅན་བོད་འགྱུར་དཔེ་ཚོགས།
པོ་ཞིག་གིས་ཉ་སོག་གི་ཤུན་སྐོགས་ནས་བསྐྱོར་ཏེ། མཆུ་ཏོ་མདུན་ལ་བསྣར་ནས་སྟོད་གོས་
སྨད་འབྱར་མ་བཙོག་པ་མ་བཟོས་པ་བྱས་རྗེས། བདེ་ལྕག་འཁྱུག་པོས་འཇིབ་ཐེངས་གཅིག་
ལ་ཁུ་བ་བཏུངས་རྗེས། ཤུན་སྐོགས་སྟོང་པ་རྒྱ་མཚོ་ཆེན་པོའི་ནང་དུ་འཕངས།
མཚོ་འགྲུལ་བྱེད་དུས་གྲུ་གཟིངས་ཀྱི་ནང་དུ་ཉ་སོག་ཟ་བའི་བྱེད་སྟངས་ཡིན་མདོག་
ཁ་པོ་དེས་ངའི་པ་ལགས་ཀྱི་ཡིད་དབང་འཕྲོག་པ་འདྲ་སྟེ། ཁོང་གི་ཐུགས་ལ་དེ་ལྟར་བྱས་
ན། ཆེ་མཐོ་མཛེས་གསུམ་གྱི་ཉམས་དང་ལྡན་སྣང་འཆར་བར་བརྟེན། ཁོང་གིས་ངའི་ཨ་མ་
ལགས་དང་གཅེན་མོ་གཉིས་ཀྱི་གམ་དུ་ཕེབས་ཏེ། “ངས་ཁྱོད་ཚོར་ཉ་སོག་ཉོས་ན། ཁྱོད་
ཚོས་ཟ་འདོད་འདུག་གམ" ཞེས་དྲིས།
ངའི་ཨ་མ་ལགས་ནི་ཡང་ཡེ་འགྲོ་སོང་གཏོང་དགོས་པར་དགོངས་ནས་སོམ་ཉིས་ཐག་
མི་ཆོད་ནའང་། གཅེན་མོ་གཉིས་ཀྱིས་ལམ་སེང་ཟ་འདོད་ཡོད་ཚུལ་བསྟན་སོང་། ཨ་མ་
ལགས་ཀྱིས་ཁྲོ་འཚུབ་འཚུབ་ངང་། “ང་ནི་ཕོ་བ་ན་དོགས་འདུག ཁྱོད་ཀྱིས་ཕྲུ་གུ་ཚོར་ཉོས་
ནས་བྱིན་ཤིག མང་པོ་མ་ཉོ་མ་གཏོགས་ཟོས་དྲགས་ན་ན་བགྱི་རེད་ད” ཞེས་གསུངས་སོང་།
དེ་རྗེས་ཁོང་གིས་ང་ལ་ཞལ་ཕྱིར་སློག་ནས། “འཇོ་སེབ་ཀྱིས་ཟ་བགྱི་མ་རེད། ཕྲུ་གུ་
ཆུང་ཆུང་གཅེས་ལང་ལ་གཏན་ནས་གཏོང་རྒྱུ་མེད” ཅེས་ཚིག་གཅིག་བསྣན་སོང་།
མདའ་ཉེ་འབེན་འགྱངས་དེ་ལྟ་གནང་བ་ནི་དྲང་གཞག་མ་རེད་སྙམ་ནའང་གང་ལྟར་
ང་ནི་ཨ་མ་ལགས་ཀྱི་གམ་དུ་སྡོད་རྒྱུར་ཟད། ངའི་མིག་གིས་པ་ལགས་གར་འགྲོའི་རྗེས་སུ་
བསྙེགས་བསྙེགས་པ་བྱས་ཤིང་། ཁོང་གིས་བུ་མོ་གཉིས་དང་མག་པ་འཁྲིད་དེ་ཤིན་ཏུ་གཟབ་
རྒྱས་ངང་གྲུ་པ་གྱོན་གོས་ཧྲལ་ཧྲུལ་ཅན་དེའི་ཕྱོགས་སུ་ཕྱིན་པར་ངས་ལྟ་བཞིན་བསྡད།
ལྕམ་སྐུ་དེ་གཉིས་ཕྱིན་མ་ཐག་ཏུ་ངའི་པ་ལགས་ཀྱིས་གཅེན་མོ་གཉིས་ལ་ཁུ་བ་ཕྱི་ལ་
མ་འཐོར་བ་ཇི་ལྟར་བྱེད་དགོས་ལུགས་བསླབས་པ་དང་། ཁོང་གིས་ཐ་ན་དཔེ་སྟོན་བྱེད་
དགོངས་ནས་ཉ་སོག་གཅིག་བཟུང་སྟེ། ལྕམ་སྐུ་དེ་གཉིས་ཀྱི་ལད་མོ་གནང་རྩིས་གནང་
312

མགུལ་རྒྱན།
མ་ཉིད་དུ་ཁུ་བ་ཚང་མ་གཟབ་གོས་ཀྱི་སྟེང་དུ་འཐོར་བ་དང་། དེ་དུས་ངའི་ཨ་མ་ལགས་
ཀྱིས། “རང་ཚོད་བཟུང་ནས་ཙུག་གེར་བསྡད་ན་ཅིས་མི་ལེགས” ཞེས་ཆིག་ལབ་རྫོགས་
མེད་དུ་བསྐྱོན་པ་ཐོས་བྱུང་།
འོན་ཏེ་ངའི་པ་ལགས་གློ་བུར་དུ་དངངས་འཚབ་ལངས་པ་ལྟར་གོམ་པ་ཁ་ཤས་ཕྱིར་
བཤིག་བརྒྱབ་སྟེ། ཉ་སོག་འཚོང་མཁན་གྱི་མཐའ་འཁོར་དུ་རུབ་པའི་བུ་མོ་དང་མག་པར་སྤྱན་
ཆེར་བགྲད་དེ་གཟིགས་རྗེས། ཞལ་ཕྱིར་ཧོད་ཀྱིས་སློག་སྟེ་ང་གཉིས་ཀྱི་ཕྱོགས་སུ་ཕེབས་བྱུང་།
“དངོས་གནས་ཁྱད་མཚར་ལ།ཉ་སོག་འཚོང་མཁན་དེ་ཡུད་ལེ་དང་འདྲ་བ་ལ་ཨང་།”
ཨ་མ་ལགས་ཀྱིས་གསན་རྗེས་ཧོན་འཐོར་འཐོར་ངང “ཡུད་ལེ་སུ” ཞེས་དྲིས།
“ངའི་གཅུང་པོ་མ་གཏོགས་གཞན་སུ་ཡོད། ཁོང་ཨ་མེ་རི་ཁ་གླིང་དུ་ཡོད་པ་མ་ཟད།
གནས་ཚུལ་ཡག་པོ་ཡོད་པ་དེ་ངས་ཤེས་པས་མ་གཏོགས། ང་ནི་དངོས་གནས་ཁོང་རེད་
བསམས་པ་འདུག” ཅེས་པ་ལགས་ཀྱིས་གསུངས།
ངའི་ཨ་མ་ལགས་དངངས་སྐྲག་ལངས་ནས། “ཁྱོད་སྨྱོ་བགྱི་འདུག་གམ། ཁྱོད་ཀྱིས་
ཁོང་མིན་པ་ཤེས་བཞིན་དུ་ད་དུང་སྨྱོ་ལབ་འདི་འདྲ་བྱེད་དོན་ཅི་ཡིན” ཞེས་དབ་དིབ་
ངང་གསུངས།
འོན་ཏེ་ངའི་པ་ལགས་ཀྱིས “ ཁེ་ལཱ་རོད་སི། ཁྱོད་ཀྱིས་མི་ཕ་གིར་གཅིག་ལྟོས་ཤོག ཁྱོད་
སོ་སོས་དངོས་སུ་བལྟས་ནས་གསལ་པོ་ཞིག་ཡོང་བ་གྱིས་ཤིག” ཅེས་ཨུ་ཚུགས་ཀྱིས་གསུངས།
ཨ་མ་ལགས་ཀྱིས་ཡར་ལངས་ནས་བུ་མོ་གཉིས་ཀྱི་གམ་དུ་ཕེབས་པ་དང་། ངས་ཀྱང་
མི་དེ་ལ་ཞིབ་ལྟ་བགྱིས་པས། མི་དེ་ནི་རྒས་ཤིང་འཁོགས་ལ་ཛོར་མདོག་ཁ་བ་དང་། ངོ་གདོང་
གཉེར་མས་གང་ཞིང་། མིག་གཉིས་ཀྱིས་ལག་པའི་ལས་ཀར་བལྟས་བལྟས་པར་སྡོད་བགྱི་འདུག
ཨ་མ་ལགས་ལོག་ཕེབས་སོང་། ཁོང་འདར་བགྱི་ཡོད་པ་ངས་རིག་བྱུང་། ཁོང་གིས་
བྲེལ་བྲེལ་འཚུབ་འཚུབ་ངང “ངས་བྱས་ན་ཁོ་རེད་བཞག ཁྱོད་ཀྱིས་མགྱོགས་པོ་མཉན་
313

འཛམ་གླིང་རྩོམ་རིག་གྲགས་ཅན་བོད་འགྱུར་དཔེ་ཚོགས།
དཔོན་གྱི་སར་རྩད་གཅོད་བྱེད་པར་རྒྱུགས་ཤིག ཅིས་ཀྱང་གཟབ་གཟབ་གྱིས་ཤིག ད་ཆ་
ཁྲམ་པ་དེ་ང་ཚོར་ཡང་བསྐྱར་འབྱར་དུ་འཇུག་མི་རུང” ཞེས་གསུངས་སོང་།
ངའི་པ་ལགས་ཀྱིས་ལམ་སེང་ཕེབས་པ་དང་། ངས་ཀྱང་ཁོང་དང་ལྷན་དུ་ཕྱིན་པ་ཡིན།
ངའི་སེམས་པ་རབ་ཏུ་གཡོ་བཞིན་འདུག
མཉན་དཔོན་དེ་ནི་སྐུ་ཞབས་གཟུགས་རིང་སྐམ་ཙ་ར་ཞིག་ཡིན་པ་དེའི་འགྲམ་པའི་
སྨ་ར་རིང་པོར་བཞག་ཡོད་ཅིང་། དེ་དུས་ཁ་ལོ་སྒྱུར་སྟེགས་ཀྱི་སྟེང་དུ་དལ་བགྲོད་བྱེད་
བཞིན་འདུག་ལ། དེའི་ང་རྒྱལ་ཁེངས་དྲེགས་ཀྱི་སྒྲོབ་ཉམས་དེ་ལ་ལྟ་དུས། རྒྱ་གར་ལ་རྒྱང་
བཞུད་བྱེད་མཁན་ཡིག་སྐྱེལ་གྲུ་གཟིངས་ཤིག་ལ་བཀོད་འདོམས་བྱེད་པ་ལྟར་སྣང་ངོ་།
ངའི་པ་ལགས་ཀྱིས་ཡ་རབས་མདོག་ཁ་པོས་ཁོང་དང་ཁ་བརྡ་གློད་པར་ཕེབས་ཏེ།
ཁོང་ལ་ངོ་བསྟོད་བྱེད་ཀྱིན་དུ། ཀྲེར་སེ་གླིང་ཕྲན་ཆེ་ལོད་ཡོད་པ་དང་། ཐོན་རྫས་ཅི་དང་
ཡུལ་མི་ག་ཚོད་ཡོད་པ་དང་། ཡུལ་སྲོལ་གོམས་གཤིས་ཇི་འདྲ་ཡིན་པ་དང་ས་རྒྱུ་ཇི་འདྲ་
ཡོད་པ་ལ་སོགས་ཁོང་གི་ལས་ཚན་དང་འབྲེལ་བའི་གནས་ཚུལ་བཀའ་འདྲི་ཞུས།
གཞན་གྱི་ཡིད་ལ་ཁོང་གཉིས་ཀྱིས་མ་མཐར་ཡང་ཨ་རིའི་སྐོར་ལ་བགྲོ་གླེང་བྱེད་
བཞིན་ཡོད་རེད་བསམ་ངེས་རེད།
དེ་ནས་ཁོང་གཉིས་ཀྱིས་ང་ཚོ་སྡོད་སའི་གྲུ་གཟིངས་མྱུར་བགྲོད་རྟགས་ཅན་ཞེས་པ་
དེའི་སྐོར་གླེང་བ་དང་། དེ་རྗེས་བརྗོད་གཞི་གྲུ་པའི་སྟེང་དུ་བསྒྱུར་ཅིང་། མཐའ་མར་ངའི་
པ་ལགས་ཀྱིས་འུ་ཐུག་ཐབས་ཟད་ཀྱི་སྒོ་ནས། “ཁྱེད་ཀྱི་གྲུའི་ནང་དུ་ཉ་སོག་འཚོང་མཁན་
རྒད་པོ་ཞིག་འདུག་པ་དེ་ལ་ཕར་ལྟ་དུས་ཁྱད་མཚར་པོ་ཞིག་འདུག ཁྱེད་ཀྱིས་འཁྱམ་པོ་
དེའི་སྐོར་འདྲ་མཁྱེན་བགྱི་ཨེ་ཡོད་ལགས” ཞེས་དྲིས།
གཏམ་ཉོག་མང་པོ་དེ་འདྲ་དྲིས་པར་མཐའ་མར་མཉན་དཔོན་སུན་སྣང་སྐྱེས། “སྤྲང་
འཁྱམ་རྒད་པོ་དེ་ནི་ཧྥ་རན་སི་པ་རེད། ང་ལ་ན་ནིང་ཨ་མེ་རི་ཁ་གླིང་དུ་ཁོ་དང་ཐུག་བྱུང་།
314

མགུལ་རྒྱན།
ངས་ཁོ་ཕྱིར་སོ་སོའི་རྒྱལ་ཁབ་ལ་འཁྲིད་ཡོང་བ་ཡིན། གོ་ཐོས་སུ་ཁོ་ལ་ཧ་ཧྥོར་དུ་གཉེན་
ཚན་ཡོད་འདུག་ཀྱང་། ཁོས་ཁོ་ཚོའི་དངུལ་ཆད་ཡོད་པས་ཁོ་ཚོའི་སར་ལོག་འདོད་བྱེད་
བགྱི་མི་འདུག ཁོའི་མིང་ལ་ཡུད་ལེ —ཡུད་ལེ•དྷར་མན་ཤེ་ཡིན་ནམ་ཡང་ན་དྷར་ཝན་
ཤེ་ཡིན་ནམ། གང་ལྟར་རུས་མིང་དེ་འདྲ་ཞིག་རེད་བཞག གོ་ཐོས་སུ་ཕ་གིར་སྐབས་ཤིག་
རིང་ཁོ་ཕྱུག་པོ་ཆགས་པ་འདྲ། འོན་ཏེ་ཁྱེད་རང་གིས་གཟིགས་དང་ད་ཆ་ཁོ་ཅི་འདྲའི་ཉམ་
ཐག་པར་གྱུར་མི་འདུག་གམ” ཞེས་ལན་ཉོབ་པོ་ཞིག་བཏབ།
ངའི་པ་ལགས་ཀྱི་གདོང་གཤིས་ཐལ་སྐྱར་གྱུར་པ་དང་། མགྲིན་པ་འགག་ཅིང་སྤྱན་
གཉིས་བླ་གྱར་བ་ལྟར་ལ་གྱུར་ནས། “ཨ་ལས། ཨ་ལས། རེད་ལགས། དེ་ངོ་མ་རེད་ལགས།
ང་ཡ་མཚན་བགྱི་མི་འདུག་ལགས། མཉན་དཔོན་ལགས། ཐུགས་རྗེ་ཆེ་ལགས” ཞེས་
བསྟུད་མར་གསུངས།
ཁོང་ངའི་ཨ་མ་ལགས་ཀྱི་དྲུང་དུ་ལོག་ཕེབས་ཤིང་། ཐུགས་སེམས་རབ་ཏུ་འཁྲུག་པར་
གྱུར། ངའི་ཨ་མ་ལགས་ཀྱིས། “མགྱོགས་པོ་སྡོད་དང་། ཁོ་ཚོས་ཧ་མ་གོ་བ་བྱེད་དགོས”
ཞེས་གསུངས།
ངའི་པ་ལགས་ཀྱིས་རྐུབ་སྟེགས་རིང་པོའི་སྟེང་དུ་བཞུགས་ཀྱིན་དུ། “ཁོ་རེད་བཞག
དངོས་གནས་ཁོ་རེད་བཞག” ཅེས་དབ་དིབ་ངང་སྨྲས།
“ང་ཚོས་ཇི་ལྟར་བྱེད་དགོས་སམ” ཞེས་སུ་ཁོང་གིས་མུ་མཐུད་དེ་དྲིས།
ངའི་ཨ་མ་ལགས་ཀྱིས་ལམ་སེང་། “སྔོན་ལ་ཕྲུ་གུ་ཚོ་ཚུར་བོས་ཤོག འཇོ་སེབ་ཀྱིས་
ཚང་མ་ཤེས་ཟིན་པས་ཁོ་ཚོ་འབོད་པར་ཁོ་ཐོངས་ཤིག ཏན་ཏན་ཏིག་ཏིག་བྱས་ཏེ། ང་ཚོའི་
མག་པ་དོགས་པ་མ་ཟ་བ་བྱེད་དགོས” ཞེས་ལན་བཏབ།
ངའི་པ་ལགས་ཀྱིས་ཧ་ལས་ཧོན་འཐོར་ངང་སྐད་ཆུང་ངུས། “དངོས་གནས་ཆག་སྒོ་
མགོ་ཐོག་ཏུ་བབས་སོང་།” ཞེས་སྨྲེ་སྔགས་འདོན་པར་བྱེད།
315

འཛམ་གླིང་རྩོམ་རིག་གྲགས་ཅན་བོད་འགྱུར་དཔེ་ཚོགས།
དེ་དུས་གློ་བུར་དུ་ངའི་ཨ་མ་ལགས་ཁོང་ཁྲོ་གནོན་མི་ཐུབ་པར་གྱུར་ནས། “ཇག་
རེངས་ཁོ་ལ་མདུན་ལམ་མི་ཡོང་བ་ངས་སྔ་ས་ནས་ཧ་གོ་བགྱི་ཡོད། ཉི་མ་གཅིག་ཟེར་དུས་
ཁོས་ད་དུང་ང་ཚོ་ཕུང་ལ་སྦྱོར་ངེས་རེད། དྷ་ཧྥོ་རོན་ཤེའི་ཁྱིམ་མི་ལ་རེ་ལྟོས་འཆའ་རྒྱ་ཅི་
ཡང་མི་འདུག” ཅེས་བཤད།
ངའི་པ་ལགས་ཀྱིས་བཟའ་མོའི་སྐྱོན་འཛུགས་འཁེལ་དུས་རྟག་པར་གནང་བ་ལྟར་
ཕྱག་གིས་དཔྲལ་བ་ཕྱི་ཙམ་གནང་།
ངའི་ཨ་མ་ལགས་ཀྱིས “མགྱོགས་པོ་འཇོ་སེབ་ལ་དངུལ་སྤྲད་ནས་ཉ་སོག་གི་རིན་
པ་སྤྲོད་པར་ཐོངས་ཤིག ད་ལྟ་སྤྱང་པོ་དེས་ངོ་ཆོད་མེད། དེ་ལྟ་མིན་ན་གྲུ་འདིའི་སྟེང་དུ་
ཞབས་འདྲེན་ཞུ་བགྱི་རེད། ང་ཚོ་མགྱོགས་པོ་གྲུའི་སྣེ་གཞན་ཕ་གིར་འགྲོ་མ་གཏོགས། མི་
ཕ་གིས་ང་ཚོའི་རྩར་བཅར་ཡོང” ཞེས་མུ་མཐུད་དེ་གསུངས།
ཁོང་གིས་ཡར་བཞེངས་ནས་ང་ལ་ཧྥ་སྒོར་ལྔའི་ཊམ་ཀ་གཅིག་སྤྲད་དེ་ཁོང་གཉིས་
ཕར་ཕེབས་སོང་།
ངའི་གཅེན་མོ་གཉིས་ཀྱིས་པ་ལགས་ཡུན་རིང་པོ་བསྒུགས་ཀྱང་ཕེབས་མཁན་མེད་
པར་ཡ་མཚན་ནས་བསྡད་འདུག ངས་ཁོ་གཉིས་ལ “ཨ་མ་ལགས་མགོ་ཡུ་ཏོག་ཙམ་
འཁོར་གྱིས" ཞེས་བཤད་རྗེས། ཉ་སོག་འདེགས་མཁན་དེ་ལ། “སྐུ་ཞབས་ལགས། ང་ཚོས་
ཁྱེད་ལ་དངུལ་ག་ཚོད་སྤྲོད་དགོས་སམ” ཞེས་དྲིས་པ་ཡིན། དོན་དུ་ངས་ངའི་ཨ་ཁུ་ལགས་
ཞེས་འབོད་པར་འདོད།
ཁོང་གིས “ཧྥ་སྒོར་གཉིས་དང་ཕྱེད་ཀ་རེད” ཅེས་ལན་བཏབ་བྱུང་།
ངས་ཁོང་ལ་ཧྥ་སྒོར་ལྔ་སྤྲད་པས། ཁོང་གིས་ང་ལ་སློག་སློག་བཏང་བྱུང་།
ངས་ཁོང་གི་ལག་པར་བལྟས་པས། ལག་པ་དེ་གཉིས་ནི་གཉེར་མས་ཁེངས་ཤིང་རྩུབ་
པོར་གྱུར་པའི་གྲུ་པའི་ལག་པ་རེད་འདུག ངས་ཡང་བསྐྱར་ཁོང་གི་གདོང་ལ་བལྟས་པས།
316

མགུལ་རྒྱན།
གདོང་དེ་ནི་རྒས་ཤིང་འཁོགས་པ་ཤ་ཚ་རྒྱུ་ཞིག་ཡིན་པ་དེ་སྨད་ཅིང་རྨོངས་ལ་སྡུག་མཐའ་
བརྒལ་ཞིང་། ངས་ལྟ་གིན་དུ་ཁ་རོག་ལ། “ཁོང་ནི་ངའི་ཨ་ཁུ་སྟེ། ངའི་པ་ལགས་ཀྱི་ནུ་བོ་
དང་། ངའི་ཨ་ཁུ་དྲུང་དྲུང་རེད་ཨང” ཞེས་ཆིག་ལབ་བརྒྱབ་པ་ཡིན།
ངས་ཁོང་ལ་རྔན་པར་སྐར་མ་བཅུ་བྱིན་པས། ཁོང་གིས་ང་ལ་ཐུགས་རྗེ་ཆེ་ཞུ་བཞིན་
དུ། “དཀོན་མཆོག་གིས་ཁྱེད་ལ་མགོན་སྐྱོབ་གནང་བ་ཤོག ངའི་སྐུ་ཞབས་སྐུ་གཞོན་
ལགས”ཞེས་ཟེར།
དེ་ནི་དབུལ་པོ་བས་གསོལ་རས་ཞུ་དུས་ཀྱི་ང་རོའི་དབྱངས་གདངས་དེ་རང་རེད།
ངའི་སེམས་ནང་ཁོང་གིས་ཕ་གིར་སློང་མྱོང་ཡོད་ངེས་རེད་སྙམ་བྱུང་།
ངའི་གཏོང་ཕོད་ཆེན་པོར་གཅེན་མོ་གཉིས་ཧང་སངས་ཐག་ཆོད་ནས། ང་ལ་བར་མེད་
དུ་ལྟ་བཞིན་འདུག
ངས་དངུལ་ལྷག་མ་ཧྥ་སྒོར་གཉིས་དེ་པ་ལགས་ལ་སྤྲོད་དུས། ཨ་མ་ལགས་ཧང་སངས་
ཐག་ཆོད་དེ། “ཧྥ་སྒོར་གསུམ་ཟོས་པ་རེད་པས།དེ་འདྲ་ཡིན་བགྱི་མ་རེད” ཅེས་དྲིས།
ངས་བློ་རྩ་བརྟན་པོས། “ངས་ཁོང་ལ་རྔན་པར་སྐར་མ་བཅུ་བྱིན་པ་ཡིན” ཞེས་
གསལ་བཤད་བྱས།
ཨ་མ་ལགས་ཁོང་ཁྲོ་ལངས་ནས་ཞབས་བརྡབས་ཤིང་ང་ལ་ཧུར་རིར་གཟིགས་བཞིན་
དུ། “ཁྱོད་སྨྱོ་བགྱི་འདུག་གམ། མི་འཁྱམ་ཁྲམ་པ་དེ་ལ་སྐར་མ་བཅུ་སྟེར་བ་རེད” ཅེས་
གསུངས་སོང་།
པ་ལགས་ཀྱིས་ཁོང་ལ་མག་པ་གམ་ན་ཡོད་པར་དོ་སྣང་གྱིས་ཞེས་པའི་མིག་བརྡ་ཞིག་
བཏང་གནང་བས། ཁོང་གིས་གཞི་ནས་ཞལ་རོག་ལ་བཞུགས་སོང་།
དེ་རྗེས་ཚང་མས་ཁ་རོག་ལ་བསྡད།
ང་ཚོའི་མདུན་ཕྱོགས་ཀྱི་གནམ་སའི་འབྲེལ་མཚམས་སུ་རྒྱ་མཚོའི་ནང་ནས་ཐོན་
317

འཛམ་གླིང་རྩོམ་རིག་གྲགས་ཅན་བོད་འགྱུར་དཔེ་ཚོགས།
འདྲའི་གྲིབ་གཟུགས་སྨུག་མདོག་ཅིག་ཐོན་པ་དེ་ནི་ཀྲེར་སེ་གླིང་ཕྲན་རེད།
གྲུ་གཟིངས་རླབས་འགོག་ཆུ་རགས་ཡོད་སར་བཅར་དུས། ངས་ཡང་བསྐྱར་ཨ་ཁུ་
ཡུད་ལེའི་གམ་དུ་ཕྱིན་ཏེ། སེམས་ལ་ཕན་པའི་སྐད་ཆ་ཚིག་འགའ་བཤད་པར་འགྲོ་འདོད་
དྲག་པོ་ཞིག་ངའི་ཡིད་ལ་ཤར་བྱུང་།
འོན་ཏེ་ཉ་སོག་ཟ་མཁན་གཞན་མེད་སྟབས། ཁོང་ཡང་མཐོང་སར་བཞུགས་མི་འདུག
མི་ཤ་ཚ་རྒྱུ་དེ་ཕལ་ཆེར་གྲུ་མཐིལ་གཏིང་གི་དྲི་ངན་ཁ་བར་བྱེད་པའི་སྡོད་སར་བབས་པ་འདྲ།
ང་ཚོ་ལོག་ཡོང་དུས། ཁོང་དང་ཡང་བསྐྱར་མ་འཕྲད་པ་བྱེད་ཆེད། སན་ཋེ་མཱ་ལོ་
རྟགས་ཅན་གྱི་གྲུ་ལ་བསྡད་ནས་ཡོང་བ་དང་། ངའི་ཨ་མ་ལགས་ནི་ཁོང་ཁྲོས་རིལ་གྲབས་
བྱེད་བགྱི་འདུག
དེ་ནས་བཟུང་སྟེ་ང་ལ་ངའི་པ་ལགས་ཀྱི་ནུ་བོ་ཡང་བསྐྱར་མཇལ་མ་བྱུང་།
ངས་སྐབས་རེ་འཁྱམ་པོར་ཧྥ་སྒོར་ལྔ་རེ་སྟེར་བ་ཁྱེད་ཀྱིས་རྗེས་མ་ད་དུང་གཟིགས་
པར་འགྱུར་ལ།དེའི་རྒྱུ་མཚན་ནི་དེ་ཡིན་ནོ། །
318

མགུལ་རྒྱན།
མགུལ་རྒྱན། "
འཇིག་རྟེན་འདི་ན་བུད་མེད་འདི་འདྲ་ཡང་མཆིས་ཏེ། གང་དེའི་བྱད་བཞིན་མཛེས་
ལ་སྒེག་ཉམས་དང་ལྡན་ན་ཡང་། ལས་ཀྱི་བྱེད་པོས་བཀོད་སྒྲིག་བྱ་རྒྱུ་འཛོལ་ཏེ། གཞུང་
ཞབས་པ་ཆུང་ཆུང་ཞིག་གི་ཁྱིམ་དུ་སྐྱེས་པ་རེད། མོ་ཡང་དེའི་ཁྲོད་ཀྱི་གཅིག་ཡིན་པ་དེ་ལ
སྐལ་རྫོངས་མེད་པ་དང་། ཤུལ་བཞག་རྒྱུ་དངོས་རག་རེ་ཡང་མེད་ཅིང་། དངུལ་དང་གོ་ས་
ཡོད་པའི་ཕོ་སྐྱེས་ཤིག་གིས་མོ་ངོ་ཤེས་པ་དང་། རྒྱུས་ལོན་པ་དང་། སེམས་པ་ཤོར་ནས་ཆུང་
མར་ལེན་པ་བཅས་བྱེད་པའི་བྱ་ཐབས་ཅི་ཡང་མེད་པས་ན། ཁྱིམ་མིས་མོ་རང་སྤྱི་སྤྱོད་སློབ་
གསོའི་ལས་ཁུངས་ཀྱི་ཁོའོ་ཡོན་ཆུང་ཆུང་ཞིག་ལ་བག་མར་སྟེར་བར་ཉན་རྒྱུར་ཟད།
མོ་ལ་རྒྱན་སྤྲོས་མཛེས་བཟོ་བྱེད་པའི་དངུལ་མེད་པར། གོས་ཧྲལ་ཧྲུལ་དང་ཟས་ངན་
ངོན་བསྟེན་རྒྱུར་ཟད་ན་ཡང་། མོས་ནི་ལྷ་གཅིག་མ་གང་ཞིག་མི་ཁྱིམ་ཕལ་པའི་བག་མར་
སྟེར་བ་བཞིན་དུ་ཤིན་ཏུ་ནས་མ་སྐྱིད་པ་བྱེད། དེ་ཡང་བུད་མེད་ལ་རིམ་གྲས་དང་རིགས་ཀྱི་
ཁྱད་པར་མེད་པར། མཛེས་དཔལ་དང་། སྒེག་ཆོས་དང་། ཡིད་དབང་འཕྲོག་ཤུགས་བཅས་
ཀྱིས་དེ་ཚོའི་སྐྱེ་ཁུངས་དང་རིགས་རུས་ཀྱི་ཚབ་དོད་བྱས་ཆོག་ལ། དེ་ཚོའི་དབྱེ་མཚམས་
[1] རྩོམ་འདི་དང་ཐོག་སྤྱི་ལོ1884ལོའི་ཟླ2པའི་ཚེས17ཉིན་གྱི《 ཀ་ལེ་ཡ་པའི་ཚགས་པར》ཐོག་སྤེལ་
བ་དང་། སྤྱི་ལོ1885ལོར་སྒྲུང་ཐུང་ཕྱོགས་བསྒྲིགས《ཉི་མོ་དང་མཚན་མོའི་གཏམ་རྒྱུད》ཅེས་པའི་ནང་
བསྡུས་པ་རེད།
319

འཛམ་གླིང་རྩོམ་རིག་གྲགས་ཅན་བོད་འགྱུར་དཔེ་ཚོགས།
འབའ་ཞིག་དེ་ནི་ལྷན་སྐྱེས་ཀྱི་ཡིད་འཕྲོག་དང་གྲུང་རིག་ལ་རག་ལས་ཤིང་། ཡོན་ཏན་དེ་ཚོ་
ཡོད་ཕྱིན། ཁྱིམ་ཚང་ཕལ་པའི་བུ་མོས་ཀྱང་དབང་གྲགས་ཆེ་ཤོས་ཡིན་པའི་ལྕམ་སྐུ་ཞབས་
ལ་མཛེས་དཔལ་འགྲན་ཆོག་བགྱི་རེད།
མོའི་ཡིད་ལ་རང་ཉིད་ནི་སྐྱེ་དུས་ནས་རྒྱུ་ནོར་དང་སྙན་གྲགས་ལ་ལོངས་སྤྱོད་བྱེད་
པར་ཡོང་བ་ཞིག་ཡིན་སྙམ་པས་ན།ཉིན་གང་ཡིད་གདུང་དྲག་པོས་མནར། སྡོད་ཁང་ཐབས་
ཆག་ཡིན་པ་དང་། གྱང་ལ་རྒྱན་ཆ་མེད་ཅིང་། ཁྲི་དང་ཁྲིའུ་རྙིང་སོང་ཡིན་པ། གྱོན་གོས་
སྐྱོ་མདོག་ཁ་བ་བཅས་ཀྱིས་མོ་ནི་ཟས་བཅུད་གཉིད་དང་བྲལ་བར་གྱུར། མོ་དང་རིམ་གྲས་
གཅིག་པ་ཡིན་པའི་བུད་མེད་གཞན་ཞིག་ཡིན་ན། དེ་ཀུན་སྣང་བར་གཏན་ནས་མི་འཇོག་
པ་ཡང་སྲིད་མོད། འོན་ཏེ་མོ་ནི་འགྱོད་སེམས་ཚད་མེད་སྐྱེ་བ་དང་ཁོང་ཁྲོ་འཇགས་ཐབས་
མེད་པ་ཡོང་བགྱི་ཡོད། མོའི་ཁྱིམ་དུ་ཁྱིམ་ལས་ཙག་ཙིག་བྱེད་མཁན་བྷོ་རོད་ཐོན〕གྱི་བུད་
མེད་གཟུགས་ཐུང་དེ་མཐོང་རིམ་བཞིན་དུ་མོ་ནི་ཡི་མུག་དང་མི་དྲན་དགུ་དྲན་ཡང་ཡང་
བྱེད། ལོགས་བཞིར་ཤར་ཕྱོགས་ཀྱི་འགེལ་རུམ་དཔྱང་བ་དང་། ལི་མའི་བཞུ་མར་རྐང་རིང་
ཅན་གྱིས་གསལ་བར་བྱས་པའི་མགྲོན་འདུ་ཁང་ཁུ་སིམ་དང་། མགྲོན་འདུ་ཁང་ནང་གི་
པུས་ཤུབས་ཨུ་སུག་རིང་པོ་གྱོན་པའི་ཁོལ་པོ་གཟུགས་རིང་གཉིས་དྲོད་རླངས་ལྕགས་སྦུག་
གི་ཚ་དྲོད་ཀྱིས་དྲོས་ནས་ཐམ་མེ་ཐོམ་མེར་གྱུར་ཏེ། ཁྲིའུ་བདེ་ཡངས་ཀྱི་ནང་དུ་གཉིད་ཀྱིས་
འཐིབས་ཚུལ་དང་། གྱང་གི་ལོགས་བཞིར་གནའ་བོའི་དར་གོས་ཀྱིས་གཡོགས་པའི་མགྲོན
འདུ་ཁང་ཆེན་བཅས་མོས་ཀུན་ཏུ་རྟོག་པར་བྱེད་པ་དང་། རྩ་ཆེའི་གནའ་རྫས་སྒྲིག་པའི་
དཀར་སྒམ་སྤུས་ལེགས་དང་། དེ་བཞིན་དུ་སྤོས་ཀྱི་དྲི་ཞིམ་འཐུལ་བའི་ནང་གི་མགྲོན་འདུ་
ཁང་ཆུང་རྟོག་པར་བྱེད་པ་དེ་ནི་ཆེས་སྙིང་ཉེ་བའི་གྲོགས་པོ་དང་ཕྱི་དྲོའི་ཆུ་ཚོད་ལྔ་པར་ཁ་
བརྡ་བྱེད་ས་ཡིན་པ་དང་། གསང་གྲོགས་དེ་ཚོ་ནི་བུད་མེད་ཚོས་འགྲམ་ཆུ་ལྡང་བ་དང་། རྨི་
[1] བྷོ་རོད་ཐོན་ནི་ཧྥ་རན་སིའི་ནུབ་རྒྱུད་ཀྱི་ས་ཁུལ་ཞིག་རེད།
320

མགུལ་རྒྱན།
ལམ་དུ་ཡང་འཐོབ་རེ་བྱེད་ཅིང་། ངོ་དགའ་སྤྲེལ་ལད་ཀྱིས་དགའ་བ་འཐོབ་ཐབས་ཅི་ཐུབ་
བྱེད་པའི་གྲགས་ཅན་མི་སྣ་རེད། མོས་ཅོག་རས་མ་བཀྲུས་པར་ཉིན་གསུམ་ཕྱིན་པའི་སྒྲོག་
ཙེ་སྒོར་མོ་དེའི་གམ་དུ་བསྡད་ནས་དགོང་ཟས་ཟ་དུས། ཁ་སྤྲོད་དུ་བསྡད་པའི་ཁྱོ་བོས་ཚལ་
སྡེར་ཁ་ཕྱེ་སྟེ། དགའ་བཞིན་སྤྲོ་བཞིན་དུ། “ཨ་ཧོ། ཤ་བཙོས་མ་འདི་ཞིམ་པ་ལ་ཨང་། འདི་
ལས་ཞིམ་པ་ཞིག་དངོས་གནས་རིག་མྱོང་མེད” ཅེས་སུ་བསྔགས་པ་བརྗོད་དུས། མོས་ནི་
སྟོན་མོ་རྒྱས་པོ་དེ་ཚོ་དང་། འོད་འཚེར་བའི་དངུལ་གྱི་གསོལ་ཆས་དང་། གྱང་ལ་གནའ་
རབས་ཀྱི་མི་སྣ་དང་ལྷ་ཡུལ་ལྟ་བུའི་ནགས་རི་དང་འདབ་ཆགས་ཀྱི་རི་མོ་འཚེམ་དྲུབ་བྱས་
པའི་འགེལ་རུམ་དང་། ཐ་སྤག་སྤུས་ལེགས་ཀྱི་ནང་དུ་བླུགས་པའི་ཚལ་རིགས་བཅུད་ལྡན་
བཅས་ཀུན་ཏུ་རྟོག་པར་བྱེད་པ་དང་། ཉ་ལུ་ཡུས་ཟིང་སྐྱའམ་བྱ་གོང་མོའི་གཤོག་པར་ལོངས་
སྤྱོད་ཅིང་། དཔོག་དཀའི་འཛུམ་ཆུང་དགོད་བཞིན་དུ་བརྩེ་དགའི་གཏམ་ལ་ཉན་ཚུལ་རྟོག་
པར་བྱེད་པ་རེད།
མོ་ལ་གྱོན་གོས་སྙིང་རྗེ་པོ་དང་ནོར་བུའི་རིགས་ཆས་ཀྱི་རྒྱན་ཆ་ལ་སོགས་པ་ཅི་ཡང་
མེད་ན་ཡང་། མོའི་དགའ་དད་ནི་ཏག་ཏག་དེ་ཚོ་རེད། མོའི་ཡིད་ལ་རང་ཉིད་ནི་དེའི་ཕྱིར་
སྐྱེས་པ་ཞིག་ཡིན་སྙམ་བགྱི་ཡོད། མོས་ཕོ་སྐྱེས་ཚོས་དགའ་པོ་བྱེད་རེ་དང་། བུད་མེད་ཚོ་
ཕྲག་དོག་ལངས་པ་བཟོ་འདོད་དང་། གང་སར་སྒེག་ཉམས་ངོམ་ནས་གཞན་གྱི་བརྩི་མཐོང་
འཐོབ་རེ་དེ་ལྟར་ཆེ།
མོ་ལ་གྲོགས་མོ་ཕྱུག་མོ་ཞིག་ཡོད་པ་དེ་ནི་མོ་རང་སློབ་སྡོད་སློབ་གྲྭ་འགྲིམས་དུས་ཀྱི་
སློབ་གྲོགས་ཡིན་པ་དེ་དང་མོས་ཡང་བསྐྱར་ཐུག་པར་མི་འདོད་དེ། དེའི་ས་ནས་ལོག་ཡོང་
རིམ་བཞིན་དུ་མོ་ནི་སེམས་སྡུག་དང་། བློ་འགྱོད་དང་། ཡིད་ཆད་དྲག་པོ་དང་། སྡུག་བསྔལ་
བཅས་ཀྱིས་རབ་ཏུ་ནོན་ནས་གསོན་མི་འདོད་པ་ལྟ་བུ་ཉིན་མང་པོ་ཡོང་བགྱི་ཡོད།
ཉིན་ཞིག་གི་དགོང་མོ་མོའི་ཁྱོ་བོ་ལོག་ཡོང་དུས་དགའ་ལྷང་ལྷང་གི་རྣམ་འགྱུར་སྟོན་
321

འཛམ་གླིང་རྩོམ་རིག་གྲགས་ཅན་བོད་འགྱུར་དཔེ་ཚོགས།
བཞིན་དུ་ལག་པར་ཡིག་སྐོགས་ཆེན་པོ་ཞིག་འཁྱེར་ཡོང་།
“ལྟོས་དང་། འདི་ནི་ཁྱོད་རང་ལ་སྤྲོད་ཡག་རེད” ཅེས་ཁོས་བཤད།
མོས་ཡིག་སྐོགས་ལམ་སེང་ཁ་ཕྱེ་བ་ན་དེའི་ནང་ནས་ཤོག་བྱང་ཞིག་བཏོན་པ་དེའི་
སྟེང་དུ། “སྤྱི་སྤྱོད་སློབ་གསོ་ལས་ཁུངས་ཀྱི་དབུ་འཛིན་འཇོར་ཅེ•རམ་ཕོ་ནོ་དང་ལྕམ་སྐུ་
ཞབས་ནས་ཟླ་བ་དང་པོའི་ཚེས་བཅོ་བརྒྱད(གཟའ་ཟླ་བ)ཉིན་ལས་ཁུངས་འདི་གའི་ཁང་
ཆེན་དུ་མཚན་ཚོགས་གཉེར་རྒྱུ་ཡིན་པར་སྐུ་ཞབས་ལོ་སེལ་དང་ལྕམ་སྐུ་ཞབས་གཉིས་
ཆེད་དུ་གདན་འདྲེན་ཞུ་རྒྱུ་ཡིན་པས་ཕེབས་རོགས་གནང” ཞེས་འཁོད་ཡོད་པ་རེད།
མོ་ནི་ཁྱོ་གའི་རེ་འདོད་ལྟར་དགའ་སྤྲོ་རབ་ཏུ་འཕེལ་བར་མ་གྱུར་པར། དེ་ལས་ལྡོག་
སྟེ་ཁོང་ཁྲོ་ལང་བཞིན་དུ་མགྲོན་ཤོག་དེ་སྒྲོག་ཙེའི་སྟེང་ལ་འཕངས་ནས། “ཁྱོད་རང་
སོམས་དང་། ངས་འདི་འཁྱེར་ནས་ཅི་བྱེད་དགོས་སམ” ཞེས་སྐད་ཆུང་ངུས་བཤད།
“ཡིན་ན་ཡང་སྙིང་ཉེ་ལགས། ངའི་བསམ་པར་ཁྱོད་ཧ་ཅང་དགའ་པོ་ཡོང་བགྱི་རེད་
བསམས་བྱུང་ལགས། ཁྱོད་ཀྱིས་མགྲོན་པོ་ལ་འགྲོ་མྱོང་གཏན་ནས་མེད་པ་རེད། འདི་ནི་གོ་
སྐབས་ཤིན་ཏུ་ནས་འཐོབ་དཀའ་བ་ཞིག་རེད་ད་ལགས། ངས་ཐབས་ཤེས་གང་དྲག་བྱས་
པས་གཞི་ནས་མགྲོན་ཤོག་འདི་རག་ཙམ་བྱུང་། ཚང་མས་འདི་རག་འདོད་བྱེད་ཀྱང་རག་
ཧ་ཅང་ཁག་པོ་རེད། སྤྱིར་བཏང་བྱས་ན་ཞབས་སྡོད་པ་ཆུང་ཆུང་ལ་སྤྲོད་པ་ཧ་ཅང་ཉུང་
ཉུང་རེད། ཁྱོད་ལ་དེ་གར་དཔོན་ཕྱོགས་ཀྱི་མི་སྣ་ཡོངས་རྫོགས་ཐུག་བགྱི་རེད།”
མོས་རབ་ཏུ་ཁྲོས་པའི་མིག་མདངས་ཀྱིས་ཁོ་ལ་ལྟ་བཞིན་དུ་སུན་མདོག་གིས། “ཁྱོད་
རང་སོམས་དང་། ངས་ཅི་ཞིག་གྱོན་དགོས་སམ” ཞེས་བཤད།
དོན་དེ་ཁོས་དྲན་མྱོང་མེད་པ་རེད། ཁོས་གསལ་ལ་མ་གསལ་ངང་། “ཁྱོད་རང་ཟློས་གར་
ཁང་ལ་འགྲོ་དུས་ཀྱི་གོས་དེ་གྱོན་དང་། ངས་བལྟས་ན་དེ་ཧ་ཅང་ཡག་པོ་འདུག” ཅེས་བཤད།
འོན་ཏེ་ཁོས་མུ་མཐུད་དེ་བཤད་ཐབས་དང་བྲལ་ཏེ། བཟའ་མོས་ངུ་བ་མཐོང་བས་ཁོ་
322

མགུལ་རྒྱན།
ནི་ཧང་ཡང་སངས་ལ་དངངས་འཚབ་ཀྱང་ལངས། མིག་ཆུའི་ཕྲེང་རྡོག་ཆེན་པོ་གཉིས་
ཁོའི་བཟའ་མོའི་མིག་ཟུར་ནས་ག་ལེར་ལ་མཆུ་ཟེར་བཞུར། ཁོས་ཁ་དིག་དིག་ངང་། “ཁྱོད་
ཅི་བྱས་སོང་ངམ། ཁྱོད་ཅི་བྱས་སོང་ངམ” ཞེས་དྲིས།
མོས་སེམས་སྡུག་གནོན་ཅི་ཐུབ་བྱས་ཏེ། མིག་ཆུས་བརླན་པའི་འགྲམ་པ་གཉིས་
འབྱིད་བཞིན་དུ་ཞི་འཇམ་ངང་།
“ཅི་ཡང་བྱས་མ་སོང་།འོན་ཏེ་གང་ལྟར་ང་ལ་གྱོན་གོས་ནི་མེད་པས། མཚན་ཚོགས་
ལ་ཞུགས་པར་འགྲོ་ཐུབ་བགྱི་མ་རེད། ལས་རོགས་སུའི་ལྕམ་ལ་གྱོན་གོས་ང་ལས་ཡག་པ་
གྱོན་རྒྱུ་འདུག་ན་ཡང་ཁྱོད་ཀྱིས་མགྲོན་ཤོག་དེ་ལ་སྤྲོད་ཅིག” ཅེས་བཤད།
ཁོ་གནོང་འགྱོད་སྐྱེས་ནས། “མ་བྱེད། མཱ་ཐེལ་དྷེ། སླད་མར་ཡང་གྱོན་ཆོག་པའི་
གྱོན་གོས་སྟབས་ཧ་ཅང་བདེ་པོ་ཆ་ཚང་ཨའུ་ཙམ་ཞིག་ལ་རིན་གོང་ཅི་ཙམ་བྱེད་བགྱི་རེད་
དམ" ཞེས་བཤད།
མོས་བསམ་བློ་སྐར་ཆ་ཁ་ཤས་བཏང་ནས། ཁོག་རྩིས་ཤིག་བརྒྱབ་པ་དང་དུས་མཚུངས།
གྲངས་ཚད་ཇི་འདྲ་ཞིག་བཏོན་ན་གྲོན་ཆུང་གཤིས་སུ་གོམས་པའི་ཞབས་སྡོད་པ་ཆུང་ཆུང་
དེ་སྐྲག་སྟེ་སྐད་ཤོར་ནས་ལམ་སེང་ཁས་མི་ལེན་པ་མི་བྱེད་པ་ཇི་ལྟར་བྱ་རྒྱུའི་ཐད་ལ་ཡང་
བསམ་གཞིགས་བྱས།
མོས་དིག་དིག་ངང་། “ངས་ཀྱང་གསལ་པོ་མི་ཤེས། ཡིན་ནའི་ཧྥ་སྒོར་བཞི་བརྒྱ་ཡོད་
ན། ཕལ་ཆེར་ཉོ་ཐུབ་བགྱི་རེད་བསམ་གྱིས” ཞེས་བཤད།
ཁོའི་ངོ་མདོག་སྐྱ་བོར་ཅུང་གྱུར་ཏེ། ཁོས་ཏག་ཏག་དངུལ་གྲངས་དེ་འདྲ་ཞིག་བསགས་
ཡོད་པ་དེས་མེ་མདའ་ཞིག་ཉོས་ནས། དབྱར་ཁ་གྲོགས་པོ་ཁ་ཤས་དང་མཉམ་དུ་ནན་ཐེར་
ཀླུང་ཐང་ལ་རྔོན་རྒྱག་པར་འགྲོ་དགོས་བསམས་ནས་བསྡད་ཡོད། གྲོགས་པོ་དེ་ཚོས་རེས་
གཟའ་ཉི་མ་ཚང་མར་དེ་གར་བྱེའུ་ཅོ་ཀ་རྔོན་པར་འགྲོ་བ་རེད།
323

འཛམ་གླིང་རྩོམ་རིག་གྲགས་ཅན་བོད་འགྱུར་དཔེ་ཚོགས།
འོན་ཏེ་ཁོས། “འོ་ལགས་སོ། །ངས་ཁྱོད་ལ་ཧྥ་སྒོར་བཞི་བརྒྱ་སྤྲད་ཆོག་པས། ཁྱོད་
ཀྱིས་གྱོན་གོས་སྙིང་གང་རྗེ་རྗེ་ཞིག་བཟོས་ཤོག་ཨང” ཞེས་བཤད།
མཚན་ཚོགས་ཀྱི་ཉི་མོར་སླེབས་ལ་ཉེ་བ་དང་། ལྕམ་སྐུ་ལོ་སེལ་ནི་སླར་ཡང་ཡི་མུག་
པ་དང་འདྲ་བར་སྡོད་བཟོད་མི་བདེ་བ་དང་སེམས་ཁྲལ་ཆེན་པོ་བྱེད། མོའི་གྱོན་གོས་ནི་གྲ་
སྒྲིག་ཚར་བ་རེད་ཨང་། ཉིན་ཞིག་གི་དགོང་མོ། ཁྱོ་བོས་མོ་ལ།
“ཝ་ཡེ། ཉིན་གསུམ་གྱི་ནང་དུ་ཁྱོད་ཁྱད་མཚར་པོ་ཞིག་ཆགས་འདུག་པ་ཅི་བྱས་
སོང་ངམ” ཞེས་དྲིས།
“ང་ལ་རྒྱན་ཆ་མེད་ལ་ནོར་བུའི་རིགས་ཆས་ཀྱང་མེད། ལུས་ལ་འདོགས་བྱེད་ཅི་
ཡང་མེད་པ་དེར་ང་ཡི་མུག་བགྱི་འདུག་ལགས། ངའི་བཟོ་ལྟ་སྐྱོ་མདོག་ཁ་པོ་ཞིག་ཡོང་ངེས་
རེད། ང་ནི་མཚན་ཚོགས་དེར་ཞུགས་ཕོད་པ་མི་འདུག་ལགས།”
66
ཁྱོད་ཀྱིས་མེ་ཏོག་ཁ་ཤས་ཐོགས་དང་། ནམ་དུས་འདི་ལ་སྙིང་ཧ་ཅང་རྗེ་པོ་ཡོང་བགྱི་
རེད། ཧྥ་སྒོར་བཅུ་ཡིས་རྒྱ་སེ་མེ་ཏོག་ཧ་ཅང་མཛེས་པོ་རྐང་གཉིས་གསུམ་ཞིག་ཉོ་ཐུབ” ཅེས་
ཁོས་བཤད།
མོའི་བློ་ལ་ཡེ་ནས་མ་བབས།
66ཡོང་བགྱི་མ་རེད། ལྕམ་སྐུ་འབྱོར་ལྡན་མ་དེ་ཚོའི་ཁྲོད་དུ་དབུལ་པོའི་གདོང་སྐྱོ་
མདོག་ཁ་པོ་ཞིག་སྟོན་པ་དེ་ལས་ངོ་ཚ་ཆེ་བ་མེད།"
མོའི་ཁྱོ་བོས་གློ་བུར་དུ། “ཁྱོད་ནི་དངོས་འབྲེལ་ལྐུགས་པ་ལ་ཨང་། ཁྱོད་རང་གི་
གྲོགས་མོ་ལྕམ་སྐུ་ཧྥོ་རོད་སི་ཏེར་ལགས་བཙལ་ཏེ། ཁོང་གི་ས་ནས་རྒྱན་ཆ་ཁ་ཤས་གཡར་
ན་འགྲིག་བགྱི་རེད་པོ། ཁྱོད་དང་ཁོང་གི་འབྲེལ་བ་ཟབ་ཚད་ལ་གཞིགས་ན། ཁོང་གིས་
གཡར་ངེས་རེད” ཅེས་སྐད་ཆེན་པོས་བཤད།
མོ་དགའ་ནས། “དངོས་འབྲེལ། ངས་རྩ་བ་ནས་དྲན་མ་བྱུང” ཞེས་སྐད་བརྒྱབ།
324

མགུལ་རྒྱན།
ཉིན་གཉིས་པར་མོས་གྲོགས་མོ་དེའི་ཁྱིམ་ལ་ཕྱིན་ཏེ།དེ་ལ་ཡི་མུག་གི་དོན་དེ་བཤད།
ལྕམ་སྐུ་ཧྥོ་རོད་སི་ཏེར་གྱིས་ལམ་སེང་གོས་སྒམ་མེ་ལོང་ཅན་ཞིག་གི་མདུན་དུ་ཕྱིན་
ཏེ། རྒྱན་ཆ་བླུགས་སྒམ་ཆེན་པོ་ཞིག་བཏོན་ནས་འཁྱེར་ཡོང་སྟེ། ལྕམ་སྐུ་ལོ་སེལ་ལ།
“ཅི་དགར་འདེམས་ཤིག་སྙིང་ཉེ་ལགས” ཞེས་བཤད།
མོས་སྔོན་ལ་ལག་གདུབ་ཁ་ཤས་ལ་བལྟས་པ་དང་། སླར་མུ་ཏིག་གི་མགུལ་རྒྱན་ཞིག་
ལ་བལྟས་རྗེས། ཝེ་ནེ་སི་ནས་ཐོན་པའི་མུ་ཏིག་དང་ནོར་བུའི་ཕྲ་བཏབ་པའི་གསེར་གྱི་རྒྱ་
གྲམ་བཟོ་སྤུས་ཤིན་ཏུ་ལེགས་པ་ཞིག་ལ་བལྟས། མོས་རྒྱན་ཆ་དེ་ཚོ་བཏགས་ནས་མེ་ལོང་
གི་མདུན་དུ་གཡས་ལྟ་གཡོན་ལྟ་བྱས་ནས་ཐེ་ཚོམ་གྱིས་ཐག་མི་ཆོད་ཅིང་། མར་བཀྲོལ་
ནས་སྦྱིན་བདག་ལ་ཕྱིར་སྤྲོད་བློས་མི་བཟོད་པ་བྱས། མོས “ཁྱེད་ལ་གཞན་འདྲ་མེད་
དམ” ཞེས་ཁོ་ན་འདྲི་བར་བྱེད།
“ཡོད་ད་ལགས། ཁྱོད་སོ་སོས་འདེམས་ཤིག ཁྱོད་རང་ཇི་འདྲར་དགའ་བ་ངས་
མི་ཤེས།”
མོས་གློ་བུར་དུ་གོས་ཆེན་ནག་པོའི་སྒམ་ཆུང་ཞིག་གི་ནང་དུ་ཤིན་ཏུ་མཆོར་ཉམས་
ལྡན་པའི་ཕ་ལམ་གྱི་མགུལ་རྒྱན་ཞིག་མཐོང་བས། དེ་མ་ཐག་ཏུ་དགའ་ནས སྙིང་རྡིག་
རྡིག་ཏུ་གཡུགས་ཤིང་། མགུལ་རྒྱན་དེ་ལེན་དུས་ལག་པ་ཡང་འདར་སིག་སིག་བྱས། མོས་
མགུལ་རྒྱན་དེ་སྐེ་ལ་བཏགས་ཏེ། སྟོད་གོས་སྨད་འབྱར་མའི་གོང་པ་རིང་པོའི་ཕྱི་རུ་བཏོན་
ནས།མེ་ལོང་ནང་གི་རང་ཉིད་ལ་ལྟ་བཞིན་དགའ་ཐག་ཆོད་པར་གྱུར།
དེ་རྗེས་མོ་ལ་གདེང་ཚོད་དེ་ཙམ་མེད་ན་ཡང་། མགུལ་རྒྱན་དེ་རང་གཡར་འདོད་ཀྱི་
སེམས་འཚབ་དང་འཚེར་སྣང་གིས།
“ཁྱེད་ཀྱིས་འདི་ང་ལ་གཡར་ན་འགྲིག་གམ་ལགས། འདི་གཅིག་པུ་གཡར་ན་ཆོག་པ”
ཞེས་དྲིས།
325

འཛམ་གླིང་རྩོམ་རིག་གྲགས་ཅན་བོད་འགྱུར་དཔེ་ཚོགས།
66ལོས་ཆོག་ལགས།དེ་ནི་ལོས་ཀྱང་ཆོག་བགྱི་རེད་ལགས།”
མོ་ནི་དགའ་དྲགས་ནས་གྲོགས་མོའི་མགུལ་ལ་འཁྱུད་མ་མཆོངས་ཀྱིས་འོ་ཞིག་བྱས་
རྗེས། ནོར་བུ་འཁྱེར་ནས་འཕུར་མ་ལྡིང་ངང་རྒྱུགས་ནས་ཕྱིན།
མཚན་ཚོགས་ཀྱི་ཉིན་མོ་ཟིན་པ་དང་། ལྕམ་སྐུ་ལོ་སེལ་ལ་བྱུས་ཧ་ཅང་རྒྱུག་པོ་བྱུང་བ་
རེད། མོ་ནི་མཁྱེན་ལྡན་མ་ཡོད་ཚད་ལས་མཛེས་པ་དང་། ལྟ་ན་སྡུག་པ། སྒེག་ཉམས་དང་
ལྡན་ལ། སྤྲོ་བའི་འཛུམ་མདངས་ཕྱུང་ཞིང་། དགའ་ནས་སྨྱོ་གྲབས་བྱེད། ཕོ་སྐྱེས་ཚང་མས་
མོ་ལ་ཅེར་ནས་ལྟ་བ་དང་མོའི་རུས་མིང་རྩད་གཅོད་བྱེད་ཅིང་། བར་མི་བཙལ་ནས་ཁྲིད་
མཇལ་ཞུ་ཐབས་བྱེད། པུའུ་ཀྲང་གཞུང་ལས་ཁང་གི་མི་ཚང་མས་མོ་དང་ཞབས་བྲོ་ཐེངས་
རེ་འཁྲབ་ཅིང་། པུའུ་ཀྲང་གིས་ཀྱང་མོ་ལ་དོ་སྣང་བྱས།
མོ་ནི་སྤྲོ་སེམས་ཀྱིས་རབ་ཏུ་མྱོས་ནས་ཞབས་བྲོའི་དབྱིངས་དང་། མཛེས་སྡུག་གི
རྒྱལ་ཁ་དང་བྱུས་རྒྱུག་པའི་འོད་ཟེར་གྱི་དབྱིངས་དང་། དེ་བཞིན་དུ་བུད་མེད་ཀྱི་ངོས་ནས་
བཤད་ན་སྐྱིད་པོ་དཔག་མེད་ཡིན་པའི་ཡོངས་སུ་རྣམ་པར་རྒྱལ་བའི་བདེ་སྐྱིད་ཀྱི་སྤྲིན་
དང་ན་བུན་གྱི་ཁྲོད་དུ་དབྱིངས་ལ་སྨྱོ་བ་ལྟར་ཚུད་དེ་རང་ཚུལ་ཡང་བརྗེད་པར་གྱུར།
མོས་ཞོགས་པའི་ཆུ་ཚོད་བཞི་པར་གཞི་ནས་གྱེས། མོའི་ཁྱོ་བོས་ནམ་ཕྱེད་ནས་བཟུང་
སྟེ་ཐུག་འཕྲད་ཁང་ཆུང་ཆུང་སྟོང་སང་ངེ་ཞིག་གི་ནང་གཉིད་ཉལ་བ་དང་། དེ་གར་ད་དུང་
སྐུ་ཞབས་གཞན་གསུམ་ཡོད་པ་དེ་ཚོའི་ལྕམ་སྐུ་ཡང་ཚང་མ་ཅི་དགར་རོལ་བཞིན་ཡོད།
མོ་ཕྱིར་ཐོན་དུས་འཁྱག་དོགས་ཀྱིས་ཁོས་ལམ་སེང་ཁྱིམ་ནས་འཁྱེར་ཡོང་བའི་གྱོན་
གོས་མོའི་ལུས་ལ་གཡོགས་པ་དེ་ནི་རྒྱུན་གོས་ཡིན་པ་དེ་སྐྱོ་མདོག་ཁ་བས་ན། གར་གོས་
སྙིང་རྗེ་པོ་དང་ཤིན་ཏུ་ནས་འཚམ་པོ་མེད་པ་རེད། མོས་ལམ་སེང་དེའི་ཐད་ལ་དོ་སྣང་བྱུང་
བ་དང་། ལུས་ལ་རྒྱས་སྤྲོས་པགས་ཚག་གྱོན་པའི་ལྕམ་སྐུ་ཞབས་དེ་ཚོས་མ་མཐོང་བ་བྱེད་
ཆེད། མྱུར་དུ་ཁ་ཁར་བྲོས་འགྲོ་དགོས་སྙམ།
326

མགུལ་རྒྱན།
ལོ་སེལ་གྱིས་མོ་བཟུང་སྟེ། “ཏོག་ཙམ་སྐུགས་དང་། ཁྱོད་རང་ཕྱི་རུ་འཁྱག་བགྱི་རེད།
ངས་ཤིང་རྟ་ཞིག་འབོད་པར་ཕྱིན་ཆོག" ཅེས་བཤད།
འོན་ཏེ་མོས་ཁོ་ལ་རྩ་བ་ནས་མ་ཉན་པར་ཧ་ཅང་མགྱོགས་པོར་སྐས་འཛེགས་ལས་
བབས། ཁོ་གཉིས་ཁྲོམ་ལམ་དུ་སླེབས་པ་དང་། དེ་གར་གླ་བྱེད་ཤིང་རྟ་མེད་པས་ན། ཁོ་
གཉིས་ཀྱིས་བཙལ་བ་དང་། ཐག་རིང་ས་ནས་ཤིང་རྟ་ཞིག་ཕྱིན་པ་མཐོང་བ་དེ་འདེད་
བཞིན་དུ་ཤིང་རྟ་བ་སྐད་ཆེན་པོས་བོས།
ཁོ་གཉིས་ཀྱིས་ལྷོ་ལ་སད་ཎེ་གཙང་པོའི་ཕྱོགས་སུ་ཕྱིན་པ་དང་། འཁྱགས་ནས་ཁ་
འདར་སིག་སིག་བྱས་ཤིང་། ཧ་ལམ་ཡིད་ཆད་དྲག་པོ་སྐྱེས་མཐར། གཙང་ཁའི་གཞུང་ལམ་
གྱི་སྟེང་ནས་མཚན་མོ་འགྲུལ་པ་སྐྱེལ་མཁན་ཤིང་རྟ་རྙིང་པ་ཞིག་རྙེད། ཤིང་རྟ་དེ་རིགས་
ཕད་རོད་སིར་ས་རུབ་རྗེས་གཞི་ནས་རིག་རྒྱུ་ཡོད་པ་ནི་ཉིན་པར་ངོ་ཚ་ནས་ཐོན་ཕོད་བགྱི་
མེད་པ་དང་འདྲའོ། །
ཤིང་རྟ་དེས་སྲོག་བློས་གཏོང་མཁན་དུ་འབོད་པའི་ཁྲོམ་ལམ་སྟེ། ཁོ་གཉིས་ཀྱི
ཁྱིམ་སྒོ་བར་དུ་བསྐྱལ་བ་རེད། ཁོ་གཉིས་ཀྱིས་སྐྱོ་ལྷང་ལྷང་ངང་ཐོག་ཁར་འཛེགས་ཏེ་
ཁྱིམ་ལ་ལོག མོའི་ངོས་ནས་བཤད་ན། དེ་ནས་བཟུང་སྟེ་ཐམས་ཅད་མཇུག་བསྒྲིལ་བ་
དང་། ཁོས་ནི་ཆུ་ཚོད་བཅུ་པར་ལས་ཁུངས་ནང་ལས་ཀར་འགྲོ་དགོས་པ་དེ་དྲན་ནས་ཁོ་
ན་བསྡད་ཡོད།
མོས་མེ་ལོང་ལ་ལྟ་བཞིན་ཕྲག་སྟེང་དུ་གཟར་བའི་གྱོན་གོས་རྙིང་པ་ཕུད་ནས། རང་
ཉིད་ཀྱི་འཇོ་སྒེག་ཉམས་ལ་ཡང་བསྐྱར་ལན་གཅིག་བལྟ་དགོས་སྙམ། འོན་ཏེ་མོ་གློ་བུར་
དུ་སྐད་ངན་ཆེན་པོ་ཞིག་ཤོར། དེ་ནི་མོའི་སྐེ་ལ་བཏགས་པའི་མགུལ་རྒྱན་མཐོང་སར་མེད་
པས་རེད།
མོའི་ཁྱོ་བོས་དེ་དུས་གྱོན་གོས་ཕྱེད་ཙམ་ཕུད་ཟིན་པ་དེས “ཁྱོད་ཅི་བྱས་སོང་ངམ”
327

འཛམ་གླིང་རྩོམ་རིག་གྲགས་ཅན་བོད་འགྱུར་དཔེ་ཚོགས།
ཞེས་དྲིས།
མོ་ནི་སྐྲག་ཐག་ཆོད་ནས། ཁ་ཕྱིར་སློག་སྟེ། “ངས། ངས། ངས་ལྕམ་སྐུ་ཧྥོ་རོད་སི་ཏེར་
ལགས་ཀྱི་ས་ནས་གཡར་བའི་མགུལ་རྒྱན་དེ་མཐོང་སར་མི་འདུག” ཅེས་ཁོ་ལ་བཤད།
ཁོ་ནི་ཧ་ལས་ནས་ཧོབ་སྟེ་ཡར་ལངས།
“ག་རེ་ལགས། ཡིན་བགྱི་མ་རེད། དེ་འདྲ་ཡིན་མི་སྲིད།”
དེ་ནས་ཁོ་གཉིས་ཀྱིས་སྨད་གཡོགས་ཀྱི་སུལ་མ་དང་། བེར་གྱི་བར་འཚང་དང་། གོས་
ཁུག་བཅས་ཀྱི་ནང་དུ་བཙལ་ཡང་མ་རྙེད་པ་རེད།
“བྲོ་ཚོགས་ནས་གྱེས་དུས་ད་དུང་བཏགས་བདེན་ཡིན་པ་ཁྱོད་ཀྱིས་དྲན་བགྱི་
འདུག་གམ" ཞེས་ཁོས་བཤད།
“དྲན་གྱིས་ལགས། ལས་ཁུངས་ཀྱི་ཞྭ་གོས་བཅོལ་སར་ངས་ད་དུང་དེ་ལ་ལག་པ་
འཆང་མྱོང་། གལ་སྲིད་ཁྲོམ་ལམ་དུ་བོར་ཡོད་ན། ས་ལ་ཟག་དུས་ང་གཉིས་ཀྱིས་ཐོས་བགྱི་
རེད། ད་ཕལ་ཆེར་ཤིང་རྟའི་ནང་དུ་ཟགས་པ་རེད།”
“རེད་ལགས། ཉེན་ཁ་ཡོད། ཁྱོད་ཀྱིས་ཤིང་རྟའི་ཨང་རྟགས་ངེས་ཡོད་དམ།”
“ངེས་མེད། ཁྱོད་རང་གིས། ཁྱོད་རང་གིས་ཤིང་རྟའི་ཨང་རྟགས་ལ་དོ་སྣང་བྱུང་ངམ།”
“མ་བྱུང་ལགས།”
ཁོ་གཉིས་གཅིག་གིས་གཅིག་ལ་ལྟ་བཞིན་དུ་ཧ་ལས་ཧོན་འཐོར་ལ་གྱུར། མཐའ་མར་
ལོ་སེལ་གྱིས་ཡང་བསྐྱར་གོས་གྱོན་ནས། “ངས་ད་གིན་ང་རང་གཉིས་རྐང་ཐང་མར་ཡོང་
སའི་ལམ་དུམ་བུ་དེར་བལྟ་བར་ཕྱིན་ནས། ཨེ་རྙེད་བལྟ་བགྱི་ཡིན” ཞེས་བཤད།
ཁོས་དེ་སྐད་བཤད་རྗེས་ཕྱིན་པ་དང་། མོ་ནི་དེ་ལྟར་ངང་མཚན་ཚོགས་ཀྱི་གོས་གྱོན་
ནས། མལ་ཁྲིར་འཛེགས་ཏེ་ཉལ་བའི་ཤེད་ཤུགས་ཀྱང་མེད་པར། ཡིད་ཐང་ཆད་པའི་ངང་
ཁྲིའུ་ཞིག་གི་སྟེང་དུ་འགྱེལ་ཏེ། མེ་ཁ་ཡང་མ་གསོས་ཤིང་ཅི་ཡང་མི་སེམས་པར་བསྡད།
328

མགུལ་རྒྱན།
ཆུ་ཚོད་བདུན་པ་ཟིན་ཉེར་ཁྱོ་བོ་ལོག་ཡོང་བ་དང་། ཁོ་ལ་ཅི་ཡང་རྙེད་མེད།
ཁོས་ལམ་སང་སླར་ཡང་ཉེན་རྟོག་ལས་ཁུངས་དང་ཚགས་པར་ལས་ཁུངས་ཁག་ལ་
ཕྱིན་ནས། རྙེད་ན་བྱ་དགའ་སྟེར་རྒྱུ་བྱས་ནས་ཁོ་ཚོར་འཚོལ་རོགས་གནང་ཞེས་ཞུས། དེ་
ནས་སླར་ཡང་ཤིང་རྟ་ཆུང་ཆུང་ཞིག་གླས་ཏེ་ཤིང་རྟའི་ལས་ཁུངས་ཁག་ལ་ཕྱིན་པ་སོགས་
མདོར་ན་རེ་བ་ཕྲན་བུ་རེ་ཡོད་ས་ཚང་མར་ཕྱིན། མོས་ནི་ཉིན་གང་སྒུག་པར་བྱེད་ཅིང་།
ཆག་སྒོ་འཇིགས་རུང་དེ་ཡི་མདུན་དུ་མོའི་སྙིང་མགོ་རྟིང་ལོག་པ་ལྟ་བུར་གྱུར།
ལོ་སེལ་དགོང་མོ་གཞི་ནས་ལོག་ཡོང་བ་དེའི་ངོ་གདོང་སྐམ་ཞིང་རིད་པ་དང་། ངོ་
མདོག་ཤོར་ཞིང་ཁོ་ལ་ཅི་ཡང་མ་རྙེད་པ་རེད།
“ཁྱོད་ཀྱི་གྲོགས་མོ་དེ་ལ་འཕྲིན་ཡིག་ཅིག་བྲིས་ནས། རག་ཐག་གི་སྒྲོག་ལུང་ཆད
སོང་བས། བཟོ་མཁན་འཚོལ་སྒང་ཡིན་ཞེས་ཤོད་དང་། དེ་འདྲ་བྱས་ན་ང་གཉིས་ལ་ཐབས་
ཤེས་བྱེད་ལོང་ཡོང་བགྱི་རེད” ཅེས་ཁོས་བཤད།
དེས་ན་ཁོས་བཤད་པ་དེ་རྣམས་མོས་བྲིས།
གཟའ་འཁོར་གཅིག་སོང་རྗེས། ཁོ་གཉིས་རེ་ཐག་ཡོངས་སུ་ཆོད།
ལོ་སེལ་ཧོབ་སྟེ་ལོ་ལྔ་རྒས་པ་ལྟར་དུ་སྣང་། “ད་ནི་གསར་པ་ཞིག་ཉོས་ནས་ཁོང་ལ་
སྐྱིན་ཚབ་འཇལ་རྒྱུར་བསམ་བློ་གཏོང་རྒྱུ་ལས་མ་འདས” ཞེས་ཁོས་བཤད།
ཉིན་གཉིས་པར་ཁོ་གཉིས་ཀྱིས་མགུལ་རྒྱན་འཇུག་སའི་སྒམ་ཆུང་དེ་འཁྱེར་ཏེ། སྒམ་
ཆུང་ནང་བཀོད་པའི་ཚོང་ཁང་གི་མིང་ལ་གཞིགས་ནས། ནོར་བུའི་རིགས་ཆས་ཚོང་ཁང་
དེར་ཕྱིན། ནོར་བུའི་རིགས་ཆས་ཚོང་པས་རྩིས་ཐོ་ཁ་ཤས་བསྔོགས་ནས།
“ལྕམ་སྐུ་ཞབས་ལགས། ངའི་འདི་ནས་སྒམ་ཆུང་འདི་མ་བམ་གཏོགས་མགུལ་རྒྱན་དེ་
བཙོངས་མི་འདུག” ཅེས་བཤད།
ཁོ་གཉིས་ཀྱིས་དེ་ནས་ནོར་བུའི་རིགས་ཆས་ཚོང་ཁང་རེ་རེ་བཞིན་ལ་ཕྱིན་ཏེ། ཁོ་
329

འཛམ་གླིང་རྩོམ་རིག་གྲགས་ཅན་བོད་འགྱུར་དཔེ་ཚོགས།
རང་གཉིས་ཀྱི་དྲན་ཤེས་ལ་བརྟེན་ནས། མགུལ་རྒྱན་གཅིག་པ་གཅིག་རྐྱང་ཞིག་བཙལ་
ཞིང་། གཉིས་ཀ་ཡི་མུག་དང་སེམས་འཚབ་ཀྱིས་རབ་ཏུ་མནར།
ཁོ་གཉིས་ཀྱིས་རྒྱལ་པོའི་ཕོ་བྲང་ཐང་ཆེན་གྱི་ཚོང་ཁང་ཞིག་ནས་ཕ་ལམ་གྱི་མགུལ་
རྒྱན་ཞིག་རྙེད་པ་དེའི་བཟོ་ལྟར་ལྟ་དུས། ཁོ་གཉིས་ཀྱིས་འཚོལ་བའི་དེ་དང་གཅིག་པ་
གཅིག་རྐྱང་དུ་སྣང་། རྒྱན་ཆ་དེའི་མ་གོང་ལ་ཧྥ་སྒོར་བཞི་ཁྲི་ཡིན་པ་དང་། ཁོ་གཉིས་ཀྱིས་
ཉོས་ན། ཚོང་ཁང་གི་སྦྱིན་བདག་གིས་ཧྥ་སྒོར་སུམ་ཁྲི་དྲུག་སྟོང་བྱས་ནས་ཁོ་གཉིས་ལ་
བཙོང་རྒྱུ་བྱས།
དེས་ན་ཁོ་གཉིས་ཀྱིས་ནོར་བུའི་རིགས་ཆས་ཚོང་པར་ཉིན་གསུམ་གྱི་ནང་ཚུན་
དུ་གཞན་ལ་མི་འཚོང་བའི་རེ་བ་བཏོན་པ་དང་། ཁོ་གཉིས་ཀྱིས་ད་དུང་ཟླ་བ་གཉིས་
པའི་ཟླ་མཇུག་གི་གོང་ལ་མ་དངོས་དེ་རྙེད་པ་ཡིན་ན། མགུལ་རྒྱན་འདི་རིན་གོང་ཧྥ་
སྒོར་སུམ་ཁྲི་བཞི་སྟོང་བྱས་ནས་ཚོང་ཁང་གི་སྦྱིན་བདག་གིས་ཕྱིར་ཉོ་རྒྱུའི་ཁ་ཆད་བྱས་
པ་རེད།
ལོ་སེལ་གྱི་ལག་པར་ཕས་ཁོ་ལ་བཞག་པའི་ཧྥ་སྒོར་ཆིག་ཁྲི་བརྒྱད་སྟོང་ཡོད་པ་དང་།
དེ་བྱིངས་ཚང་མ་གཡར་རྒྱུར་ཟད།
ཁོ་གཉིས་ཀྱིས་དངུལ་གཡར་བར་ཕྱིན་ཏེ། འདི་ནས་ཧྥ་སྒོར་ཆིག་སྟོང་དང་། ཕ་གི་
ནས་ལྔ་བརྒྱ།འདི་ནས་ལུ་ཨི་སེའི་གསེར་ཊམལྔ་དང་། ཕ་གི་ནས་གསུམ་གཡར་བ་དང་།
ཁོས་གཡར་འཛིན་མི་ཉུང་བར་མིང་བཀོད་པ་དང་། ཁྱིམ་གཞིས་རྦད་དེ་བརླག་པར་བྱེད་
པའིརེ་གན་ཆིངས་མི་ཉུང་བ་བཞག་པ་མ་ཟད། སྐྱེད་ལྕིའི་བུ་ལོན་གཏོང་མཁན་དང་བུ་
ལོན་གཏོང་མཁན་སྣ་མིན་སྣ་ཚོགས་དང་འབྲེལ་བ་མ་བྱེད་རང་བྱེད་ཐུག་པ་རེད། ཁོས་
[1] ལུ་ཨི་སེའི་གསེར་ཊམ་ནི་ཧྥ་རན་སི་རྙིང་པའི་དུས་ཀྱི་གསེར་ཊམ་ཞིག་ཡིན་ཞིང་། ལུ་ཨི་སེ་གཅིག་
གི་འཛའ་ཐང་ནི་ཧྥ་སྒོར་ཉི་ཤུ་རེད།
330

མགུལ་རྒྱན།
རང་ཉིད་ཀྱི་ཚེ་སྨད་ཧྲིལ་པོ་གཏའ་མར་བཞག་སྟེ། འཇལ་ཐུབ་མིན་ལ་མ་ལྟོས་པར་ཉེན་
མཆོང་གིས་གན་ཡིག་བཞག་ཅིང་། སླད་མར་སེམས་ངལ་ཚད་ལས་འདས་པ་ཡོང་བ་དང་།
ཧ་ཅང་དབུལ་ཕོངས་ཀྱི་གནས་སུ་ལྷུང་བ། དངོས་པོ་དཀོན་པའི་སྡུག་མཐར་ལྷུང་བ་དང་།
སེམས་ལ་སྡུག་བསྔལ་ཚད་མེད་ཡོང་རྒྱུ་ཡིན་པ་ཁོས་གསལ་པོ་ཤེས། འབྱུང་འགྱུར་གྱི་
གནས་ཚུལ་དེ་རིགས་ལ་འཇིགས་སྣང་གིས་ཁེངས་ན་ཡང་། ཁོས་གང་ལྟར་ཧྥ་སྒོར་སུམ་
ཁྲི་དྲུག་སྟོང་དེ་ཚོང་པ་དེའི་ཚོང་སྒྲོམ་གྱི་སྟེང་དུ་བསྐྱལ་ཏེ། མགུལ་རྒྱན་གསར་པ་དེ་
འཁྱེར་ནས་ཡོང་།
ལྕམ་སྐུ་ལོ་སེལ་གྱིས་རྒྱན་ཆ་ལྕམ་སྐུ་ཧྥོ་རོད་སི་ཏེར་ལ་ཕྱིར་སྤྲོད་བྱེད་དུས། ལྕམ་སྐུ་
ཞབས་དེས་མ་དགའ་བའི་རྣམ་འགྱུར་སྟོན་བཞིན་དུ། “ཁྱེད་ཀྱིས་ང་ལ་སྔ་ཙམ་ཕྱིར་སྤྲོད
དགོས་ངེས་རེད། ངས་སྤྱོད་དགོས་པ་ཡོང་བ་ཡང་སྲིད” ཅེས་བཤད།
ལྕམ་སྐུ་ཧྥོ་རོད་སི་ཏེར་གྱིས་སྒམ་ཆུང་ཁ་མ་ཕྱེ་བ་རེད། མོའི་གྲོགས་མོ་ཁ་ཕྱེ་བར་སྐྲག་
ནས་བསྡད་ཡོད་དེ། གལ་སྲིད་བརྗེ་པོ་བརྒྱབ་པ་ཁོང་གིས་ཧ་གོ་ན། ཁོང་གིས་ཅི་བསམ་བགྱི་
རེད། ཇི་འདྲ་བཤད་བགྱི་རེད། མོ་རང་རྐུན་མ་རྫབ་ཆེན་ལ་བརྩི་བགྱི་མ་རེད་དམ།
ལྕམ་སྐུ་ལོ་སེལ་གྱིས་ཟས་གོས་དཀོན་པའི་འཚོ་བ་སྐྱི་གཡའ་བ་དེ་རིགས་དངོས་སུ
མྱོང་དགོས་བྱུང་བ་རེད། ཚོགས་བསགས་ནས་མོས་བློ་རྩ་བརྟན་པོའི་སྒོ་ནས་སེམས་ཐག་
རྦད་བཅད་བྱས་ཏེ། བུ་ལོན་ཧང་སངས་དགོས་པ་དེ་འཇལ་རྒྱུར་ནི་ངེས་པས། མོས་ངེས་
པར་དུ་འཇལ་ཐུབ་པ་བྱེད་རྒྱུའི་སེམས་ཐག་བཅད་པ་རེད། ཁོ་གཉིས་ཀྱིས་ཁོལ་མོ་ཕྱིར་
སློག་པ་དང་། ཁང་པ་སྤོས་ནས་ཡང་ཐོག་ཏུ་ཁང་པ་ཐབས་ཆག་ཅིག་གླས།
ལྗིད་རྫོབ་ཆེ་བའི་ཁྱིམ་ལས་དང་ཐབ་ལས་སྐྱུག་བྲོ་པོ་དེ་ཚོ་མོ་རང་སོ་སོས་བྱ་དགོས་
བྱུང་བ་རེད། ཁོག་མ་དང་དཀར་ཡོལ་དང་སྐྱོགས་དང་གཞོང་པ་དང་བཅས་པ་ཚང་མ་
མོ་སོ་སོས་བཀྲུ་དགོས་པ་དང་། ཞག་ཚི་མང་བའི་རྫ་ཆས་དང་ཁྲོ་མཐིལ་གྱིས་མོའི་ལག་
331

འཛམ་གླིང་རྩོམ་རིག་གྲགས་ཅན་བོད་འགྱུར་དཔེ་ཚོགས།
པའི་སེན་མོ་རྒྱ་སེ་མེ་ཏོག་མདོག་ཅན་བརྡར་ཟད་ཐེབས། ཕྱི་གོས་དང་། འོག་འཇུག
དང་། ཕྱིས་རས་བཙོག་པ་བཅས་ཚང་མ་སོ་སོས་བཀྲུ་དགོས་ཤིང་། དེ་རྗེས་ཐག་པར་བསྐམ་
དགོས་པ་རེད། ཉིན་ལྟར་གྱི་ཞོགས་པ་མོས་ཁྲོམ་ལ་གད་སྙིགས་བསྐྱུར་བར་འགྲོ་བ་དང་།
དེ་ནས་ཐོག་ཁར་ཆུ་དབོར་བར་བྱེད་ཅིང་། ཐོག་ས་རེ་རེ་འཛེགས་རྗེས་ངལ་གསོས་ནས་
དབུགས་ངལ་ཐེངས་རེ་གསོ་དགོས་ཐུག་པ་རེད། མོས་མི་སེར་དཀྱུས་མ་དང་གཅིག་པ་ཡིན་
པའི་གོས་གྱོན་པ་དང་། ལག་གཟེབ་འཁུར་ཏེ་ཤིང་འབྲས་ཚོང་ཁང་དང་། ཙག་ཙིག་ཚོང་
ཁང་། ཤ་ཁང་བཅས་ལ་ཕྱིན་ཏེ། རིན་གོང་སྒྲིག་འཇོག་རྫོགས་རྒྱུ་མེད་པ་བྱས་ནས། ཧྥ་རན་
སིའི་དངུལ་སྐར་མ་རེ་རེ་བྱས་ཏེ་མོའི་དངུལ་ཁུག་ཡ་ང་རྒྱུ་དེ་སྲུང་སྐྱོབ་བྱེད་པས། རྟག་
པར་མིའི་ཁ་རྡུང་འཁེལ་རྒྱུ་ལྡོག་ཐབས་མེད་པ་རེད།
ཟླ་བ་ངོ་རེ་བཞིན་ཚང་མར་བུ་ལོན་ཁག་ཅིག་འཇལ་དགོས་པ་དང་། ད་དུང་ཁག་
ཅིག་གཡར་ཡུན་འགྱངས་ཞུ་བྱས་ཏེ། བུ་ལོན་འཇལ་སྤྲོད་དུས་བཅད་རིང་དུ་གཏོང་དགོས་
པ་རེད།
ཁྱོ་བོས་དགོང་ལྟར་ཚོང་པ་ཞིག་གི་རྩིས་ཁྲ་གཙང་བཤུ་རྒྱག་རྒྱུ་བླངས་ཏེ།མཚན་མོར་
རྟག་པར་མི་ལ་གཙང་བཤུ་རྒྱག་རོགས་བྱེད་ཅིང་། ཤོག་ལྷེ་རེ་རེ་བཤུས་ནས་སྐར་མ་ལྔ་རེ་
རག་པ་བྱེད།
དེ་ལྟའི་འཚོ་བ་ལོ་བཅུ་བསྐྱལ་བ་རེད།
ལོ་བཅུ་སོང་རྗེས། ཁོ་གཉིས་ཀྱིས་བུ་ལོན་ཡོངས་རྫོགས་གཙང་འཇལ་བྱས་ནས་སྐར་
ལི་གཅིག་ཀྱང་ཆད་མེད་པ་དང་། སྐྱེད་ལྕིའི་བུན་སྐྱེད་དང་། སྐྱེད་ལ་སྐྱེད་རྒྱགས་ཀྱང་
ཆབས་སྦྲགས་སུ་འཇལ་བ་རེད།
ད་ཆ་ལྕམ་སྐུ་ལོ་སེལ་ལ་ཕར་བལྟས་དུས་རྒས་ཉམས་ཐོན་པ་དང་། མོ་དབུལ་པོའི་
ཁྱིམ་གྱི་འཇོན་ཐང་ཅན་མར་གྱུར་ཏེ། སྡུག་རུས་དང་བློ་གཤོགས་ཆེ་བ་དང་། སྐྲ་ལོ་ཤད་
332

མགུལ་རྒྱན།
རྒྱུར་དོ་སྣང་མི་བྱེད་ཅིང་། སྨད་གཡོགས་ཨ་ཀྱོག་པ་ཀྱོག་ལ་གྱོན། ལག་པ་གཉིས་དམར་
རྐྱང་ཆགས། སྐད་ཆ་བཤད་དུས་སྐད་གསང་མཐོ་ལ། ཆུ་དུང་པན་བརྒྱངས་ནས་པང་
གཅལ་འཁྲུད་པ་བཅས་བྱེད་པ་རེད། འོན་ཏེ་ཁྱོ་བོ་གཞུང་ལས་ཁང་དུ་ཡོད་དུས། མོས་
སྐབས་སྐབས་ལ་ད་དུང་སྒེའུ་ཁུང་གི་མདུན་དུ་བསྡད་ནས། དེ་སྔའི་མཚན་ཚོགས་དེ་ཕྱིར་
དྲན་བྱེད་ཅིང་། བྲོ་ཚོགས་ཐེངས་དེའི་སྟེང་དུ་མོ་ནི་དེ་ལྟར་མཛེས་པས་སྤྲོ་སེམས་འཁོལ་
བའི་དགའ་བསུ་དེ་འདྲ་ཐོབ་མྱོང་བ་རེད།
གལ་སྲིད་མོས་མགུལ་རྒྱན་དེ་བོར་བརླག་སོང་མེད་ན། ད་ལྟ་ཅི་ཞིག་ཡོང་གྲབས་ཡོད་
དམ། སུ་ཡིས་ཤེས། སུས་ཤེས་བགྱི་རེད། འཚོ་བ་ནི་ཡ་མཚན་ཆེན་པོ་དེ་འདྲ་དང་། དཔོག་
དཀའི་འགྱུར་ལྡོག་དེ་འདྲ་རེད་ཨང་། དོན་ཆུང་ཙག་གཅིག་གིས་ཀྱང་ཁྱོད་བརླག་པར་
བྱེད་པའམ་ཡང་ན་ཁྱོད་སྐྱོབ་པ་རེད།
རེས་གཟའ་ཉི་མ་ཞིག་ལ། མོས་ཧྲམ་ཙེ་ལི་ཙེ་ཁྲོམ་ལམ་ཆེན་མོར་འཆམ་འཆམ་
ལ་ཕྱིན་ནས། གཟའ་འཁོར་གཅིག་གི་ངལ་དུབ་སངས་ཐབས་བྱས། གློ་བུར་དུ་བུད་མེད་
གཅིག་གིས་ཕྲུ་གུ་འཁྲིད་ནས་འཆམ་འཆམ་བྱེད་པ་མོས་མཐོང་བ་དང་། ད་བྱེད་དུས་དེ་
ནི་ལྕམ་སྐུ་ཧྥོ་རོད་སི་ཏེར་ཡིན་པ་དེ་ནི་སྔོན་མ་བཞིན་དུ་གཞོན་ཤ་དེ་ལྟར་དོད་ལ། མཛེས་
སྡུག་ཡིད་དབང་དེ་ལྟར་འཕྲོག་པར་སྣང་།
ལྕམ་སྐུ་ལོ་སེལ་ཡིད་རབ་ཏུ་གཡོས། ཁོང་དང་སྐད་ཆ་བཤད་པར་འགྲོའམ། འགྲོ་
དགོས། ལོས་འགྲོ་དགོས། བུ་ལོན་ནི་ཚང་མ་འཇལ་ཚར་བས། མོས་ཚང་མ་ཁོང་ལ་བཤད་
ཆོག་བགྱི་རེད། མི་ཆོག་པ་ཅི་ཡིན།
དེས་ན་མོས་ཕར་ལ་ཕྱིན།
“སྐུ་ཁམས་བཟང་། སྒྲོན་ནེ་ལགས།”
ཕ་རོལ་པོས་མོ་ངོ་ཁྱོན་ནས་མ་ཤེས་པར། ཕལ་པའི་བུད་མེད་དེས་རང་ལ་མཛའ་བརྩེ་
333

འཛམ་གླིང་རྩོམ་རིག་གྲགས་ཅན་བོད་འགྱུར་དཔེ་ཚོགས།
ཆེན་པོ་དེ་ལྟས་འབོད་པར་ཧང་སངས་ཐག་ཆོད།
“ཡིན་ནའི་ལྕམ་སྐུ་ཞབས་ལགས། ངས་མགོ་འཚོས་མ་སོང་། ཁྱེད་རང་གིས་ཕལ་
ཆེར་མི་ནོར་བ་མིན་འགྲོ་ལགས།”
“ནོར་མེད་ལགས། ང་ནི་མཱ་ཐེལ་དྷེ·ལོ་སེལ་ཡིན་ལགས།”
མོའི་གྲོགས་མོ་སྐད་ངན་ཆེན་པོ་ཞིག་ཤོར།
“ཨ་ཙི། ངའི་མཱ་ཐེལ་དྷེ་ཤ་ཚ་རྒྱུ་ལགས། ཁྱེད་ལ་དངོས་འབྲེལ་འགྱུར་ལྡོག་ཆེན་པོ་
ཕྱིན་འདུག”
“རེད་ལགས། དེ་སྔ་ཁྱེད་དང་མཇལ་རྗེས། ངའི་འཚོ་བ་ཧ་ཅང་ཁག་པོ་བྱུང་། ཐ་ན་
སྡུག་མཐའ་བརྒལ་སོང་ཞེས་བཤད་ཆོག་པ་ཡོད། དེ་ཀུན་ནི་ཁྱེད་ཀྱི་རྐྱེན་པས་བྱས་སོང་
ལགས།”
“ངའི་རྐྱེན་པས་ཨེ་ལགས།དེ་ག་འདྲ་བྱས་པ་རེད་ལགས།"
“ང་ལས་ཁུངས་ཀྱི་མཚན་ཚོགས་ལ་ཞུགས་དུས་གཡར་བའི་མགུལ་རྒྱན་དེ་ཁྱེད་
ཀྱིས་དྲན་བགྱི་ཨེ་འདུག་ལགས།"
“དྲན་གྱིས་ལགས།དེས་ཅི་གནང་སོང་ལགས།”
ཅི་བྱས་སོང་ཨེ་ལགས། ངས་དེ་བོར་བརླགས་ཤོར་སོང་ལགས།”
“ཡིན་བགྱི་མ་རེད། ཁྱེད་རང་གིས་ང་ལ་ཕྱིར་སྤྲད་པ་མ་རེད་པས་ལགས།”
“ངས་ཁྱེད་ལ་ཕྱིར་སྤྲོད་བྱས་པ་དེ་ནི་དེ་དང་གཅིག་པ་གཅིག་རྐྱང་ཡིན་པ་གཞན་
ཞིག་རེད། དེ་ཉོ་བའི་ཆེད་དུ་ང་གཉིས་ཀྱིས་བུ་ལོན་ལོ་བཅུ་ཏག་ཏག་འཇལ་བ་ཡིན། ཁྱེད་
ཀྱིས་མཁྱེན་གསལ་རེད། ང་ཚོའི་ངོས་ནས་བཤད་ན། དེ་ནི་ལས་སླ་པོ་ཞིག་མ་རེད། ང་ཚོ་
དངོས་གནས་སྤྲང་པོ་སྤྲང་རྐྱང་ཆགས་སོང་། ད་ཆ་གཞི་ནས་དེ་ཀུན་མཇུག་བསྒྲིལ་སོང་
བས།ང་ནི་ཧ་ཅང་དགའ་པོ་བྱུང་།”
334

མགུལ་རྒྱན།
ལྕམ་སྐུ་ཧྥོ་རོད་སི་ཏེར་གྱིས་གོམ་མཚམས་བཞག
“ད་ལྟ་ཁྱེད་ཀྱིས་ཕ་ལམ་གྱི་མགུལ་རྒྱན་ཞིག་ཉོས་ནས་ངའི་དེའི་ཚབ་གནང་བ་
ཡིན་གསུངས་པས་ལགས།”
“ཡིན་ད་ལགས། ཁྱེད་ཀྱིས་ངོ་མ་ཆོད་པ་རེད། ཨེ་རེད་ལགས། དེ་གཉིས་གཅིག་པ་
གཅིག་རྐྱང་རེད།'
མོས་འཛུམ་ཆུང་སྟོན་བཞིན་དུ་སྤོབས་པ་སྐྱེད་པ་དང་ཡང་ན་གཏིང་ནས་དགའ་སྤྲོ་
ཟོལ་མེད་སྐྱེས་པ་རེད།
ལྕམ་སྐུ་ཧྥོ་རོད་སི་ཏེར་ཧང་སངས་ཐག་ཆོད་ཅིང་། མོའི་ལག་པ་གཉིས་ནས་བཟུང་།
“ཨ་ཙི། མཱ་ཐེལ་དྷེ་ཤ་ཚ་རྒྱུ་ལགས། ངའི་དེ་ནི་ཕ་ལམ་རྫུས་མ་རེད་ལགས། ཆེས་མཐོ་ན་
ཡང་ཧྥ་སྒོར་ལྔ་བརྒྱ་ལས་རི་བགྱི་མ་རེད།”

འཛམ་གླིང་རྩོམ་རིག་གྲགས་ཅན་བོད་འགྱུར་དཔེ་ཚོགས།
ཆང་ཟོ་ཆུང་ཆུང་།"
ཨད་ཕེ་ཝེལ་གྲོང་རྡལ་དུ་མགྲོན་ཁང་གཉེར་མཁན་སྦྱིན་བདག་ཤེ་ཁོད་ཀྱིས་རྒན་མོ་
མག་ལོ་ཝར་གྱི་གཞིས་ཀའི་སྒོ་ཁར་ཤིང་རྟ་སྟབས་བདེ་འཁོར་ལོ་གཉིས་ཅན་གྱི་ཁ་བཀག་
པ་རེད། དེ་ནི་ཕོ་ལོ་བཞི་བཅུའི་གཡས་གཡོན་ལ་སོན་པའི་མི་ཕོ་སྟོབས་ཆེན་ཞིག་ཡིན་པ་
དེའི་ངོ་གདོང་ནི་དམར་མདངས་བཀྲ་ལ་གྲོད་ཁོག་ལྷུག་ལྷུག་ཡིན་ཞིང་། ཁོ་ནི་གཡོ་སྐྱུ་ཆེ་
བ་དེའི་ཐད་ལུང་པར་སྐད་གྲགས་ཡོད་པ་རེད།
ཁོས་རྒྱུག་ཁྲའི་སྒོའི་ཤིང་ཕུར་ལ་རྟ་བཏགས་ནས་སྒོ་རར་འཛུལ། ཁོ་ལ་ཐོན་ལས་ཤིག་
ཡོད་པ་དེ་རྒན་མོའི་ས་དང་དམ་པོར་བཅར་ནས་ཡོད་ཅིང་། རྒན་མོའི་ས་དེར་འགྲམ་ཆུ་
ལྡང་ནས་ཡུན་རིང་ཕྱིན་ཏེ། ཁོས་ཐབས་བརྒྱ་ཇུས་སྟོང་གིས་ས་དེ་ཉོ་རྩིས་ཐེངས་གྲངས་
བཅུ་ཉི་ཤུ་བྱས་མྱོང་ཡང་། རྒན་མོ་མག་ལོ་ཝར་གྱིས་ཁྱོན་ནས་མ་བཙོངས་པ་རེད།
ཐེངས་ངོ་རེ་བཞིན་དུ་མོས “ང་ནི་ས་ཆ་འདིའི་སྟེང་དུ་སྐྱེས་པས། འཆི་ན་ཡང་ས་ཆ་
འདིའི་སྟེང་དུ་འཆི་རྒྱུ་ཡིན” ཞེས་འདི་སྐད་ཁོ་ན་སྨྲ་བར་བྱེད།
ཁོ་འཛུལ་དུས་རྒན་མོས་ཁང་པའི་སྒོ་ཁར་ཞོག་ཁོག་གི་ཤུན་པགས་བཤུ་སྒང་རེད།
[1] རྩོམ་འདི་དང་ཐོག་སྤྱི་ལོ1884ལོའི་ཟླ4པའི་ཚེས7ཉིན་གྱི《ཀ་ལེ་ཡ་པའི་ཚགས་པར》ཐོག་ཏུ་
སྤེལ་བ་དང་། ལོ་དེར་སྒྲུང་གཏམ་ཐུང་འབྲིང་ཕྱོགས་བསྒྲིགས《རོན་ཏོ་ལོ་ལྕམ་སྲིང》ཞེས་པའི་ནང་
བསྡུས་པ་རེད།
336

མགུལ་རྒྱན།
རྒན་མོ་ལོ་ན་བདུན་ཅུ་དོན་གཉིས་ལ་སོན་པ་དེ་ནི་ཤ་རིད་ཅིང་བཞིན་རས་གཉེར་མས་
ཁེངས་ལ། སྐེད་པ་རྔ་དབྱུག་ལྟར་གུག་ན་ཡང་ན་ཆུང་མ་བཞིན་དུ་ངལ་བས་དུབ་རྒྱུ་མེད་
པ་རེད། ཤེ་ཁོད་ཀྱིས་སྙིང་ཉེ་མདོག་གིས་རྒན་མོའི་ཕྲག་པར་གཞུ་ཙམ་བྱས་ཏེ། མོའི་གམ་
དུ་རྐུབ་སྟེགས་དམའ་པོ་ཞིག་གི་སྟེང་དུ་བསྡད།
“ཝ་ཡེ་ཨ་མ་ལགས། སྐུ་གཟུགས་བདེ་པོ་ཨེ་ཡིན་ལགས།”
“ཨའུ་ཙམ་འདུག་ལགས། ཁྱེད་རང་ཇི་འདྲ་འདུག་གམ། སྦྱིན་བདག་བོ་ལོ་སི་
ཕེ1〕ལགས།”
“ཧེ་ཧེ། སྐབས་སྐབས་ལ་མགོ་ན་བྱིང་བྱིང་བྱེད་པ་ཕུད། དེ་མིན་ཐང་ཐག་ཆོད་
ཡིན་ལགས།”
“བྱས་ན།ཡག་པོ་རེད།”
དེ་ནས་རྒན་མོས་ཁ་རོག་ལ་བསྡད། མོས་ལག་པའི་ལས་ཀ་སྒྲུབ་པར་ཤེ་ཁོད་ཀྱིས་
བལྟས། རྒན་མོའི་ལྕགས་ཀྱུ་ལྟ་བུའི་མཛུབ་མོ་ནི་རུས་སྐོགས་ལྤགས་གཡོགས་ཡིན་པ་དེ་
སྡིག་སྲིན་གྱི་སྡེར་མོ་ལྟར་སྲ་བ་དང་། སྐམ་པས་བཙིར་བ་བཞིན་དུ་སླེ་པོའི་ནང་ནས་ཞོག་
ཁོག་ཐལ་སྐྱ་བླངས་ཏེ་མ་ལག་བདེ་པོས་སྐོར་བ་བསྐོར་ཞིང་། ལག་པ་གཞན་དེས་གྲི་རྙིང་
པ་ཞིག་བཟུང་བ་དང་། གྲིའི་དངོའི་འོག་ནས་ཞོག་ཁོག་གི་ཤུན་པགས་རིང་པོ་རིང་པོར་
བཤུས་ཡོང་། ཞོག་ཁོག་གི་ཤུན་པགས་ཡོངས་རྫོགས་བཤུས་ནས་སེར་པོར་གྱུར་པ་དེ་རྒན་
མོས་ཆུ་ཟོ་ཞིག་གི་ནང་དུ་འཕངས། བྱ་མོ་རྒན་མོ་བློ་ཤེད་ཐང་བ་གསུམ་གཅིག་རྗེས་གཉིས་
མཐུད་དུ་ཡོང་ནས། རྒན་མོའི་སྨད་ལྭའི་འོག་ནས་ཞོག་ཁོག་གི་ཤུན་པགས་བསྒྲུགས་རྗེས་
ཐོབ་དངོས་འཁྱེར་ཏེ་འཕུར་མ་རྒྱུགས་ལ་བྲོས་ནས་ཕྱིན།
ཤེ་ཁོད་བྱ་དཀའ་བྱེད་གཏད་ཕྲན་བུ་བྱུང་ནས་ཐེ་ཚོམ་དང་སོམ་ཉིས་གཏམ་མཆུ་ཟེར་
[1]བོ་ལོ་སི་ཕེ་ནི་སྦྱིན་བདག་ཤེ་ཁོད་ཀྱི་མིང་ངོ་། །
337

འཛམ་གླིང་རྩོམ་རིག་གྲགས་ཅན་བོད་འགྱུར་དཔེ་ཚོགས།
སླེབས་རུང་ཁ་ནས་མ་ཐོན། མཇུག་ཏུ་ཁོས་གང་ལྟར་ལབ་རྒྱུའི་སེམས་ཐག་བཅད་པ་རེད།
“ཝ་ཡེ་ཨ་མ་མག་ལོ་ཝར་ལགས......”
“ཁྱེད་ལ་བཀའ་ཅི་གནང་རྒྱུ་ཡོད་དམ་ལགས།"
“གཞིས་ཀ་འདི་ཁྱེད་ཀྱིས་ད་དུང་ཡང་ངེད་ལ་འཚོང་འདོད་མེད་དམ་ལགས།"
“འོ་ད་དེ་ནི་ཡོང་ཐབས་མེད་པས་ཁྱེད་རང་གིས་དེའི་ཐད་ལ་རེ་སྟོང་འཆང་བ་མ་
གནང་ཞིག དེ་སྔ་ནས་ཞུས་ཞུས་ལྟར་ཡིན་པས། དེའི་ཐད་ལ་ཡང་བསྐྱར་ཉོག་བཤད་མ་
གནང་རོགས།”
“ཡིན་ན་ཡང་ཉོ་ཚོང་འདིས་ངེད་རང་གཉིས་ཀར་གྱོང་གུད་མེད་པ་བྱེད་ཐབས་ཤིག་
ང་ལ་རྙེད་བྱུང་།”
“ཐབས་ཅི་རེད་ལགས།”
“ཐབས་འདི་འདྲ་ཞིག་རེད། ཁྱེད་ཀྱིས་གཞིས་ཀ་འདི་ངེད་ལ་བཙོངས་ན་ཡང་ཁྱེད་
རང་གིས་སྔར་བཞིན་དེ་ལ་བདག་གཉེར་གནང་ཆོག ཁྱེད་ཀྱིས་ད་དུང་མཁྱེན་མ་སོང་
ངམ་ལགས། བྱས་ན་ངས་དེའི་གནས་ལུགས་ཞུས་ཆོག་པས་གསོན་མཛོད་ཅིག”
རྒན་མོས་ཞོག་ཁོག་གི་ཤུན་པགས་བཤུ་མཚམས་བཞག་སྟེ། གཉེར་མ་ཆགས་པའི་
མིག་ལྤགས་འོག་གི་འོད་འཚེར་བའི་མིག་དེ་ཟུང་གིས་མགྲོན་ཁང་གི་སྦྱིན་བདག་ལ་
ཧུར་རེར་བལྟས།
ཁོས་མུ་མཐུད་དེ་ན་རེ།
“ངས་གསལ་པོར་ཞུས་ཆོག ངས་ཟླ་བ་རེར་ཁྱེད་ལ་ཧྥ་སྒོར་བརྒྱ་དང་ལྔ་བཅུ་རེ་ཕུལ་
ཆོག ཁྱེད་རང་གིས་གསལ་པོ་མཁྱེན་པར་མཛོད་ཅིག ཟླ་བ་རེར་ངས་ཤིང་རྟ་སྟབས་བདེ་
འཁོར་ལོ་གཉིས་ཅན་དེ་བཏང་ནས། སུའུ་བརྒྱ་རྩ་ཅན་གྱི་དངུལ་ཊམ་སུམ་ཅུ་རེ་ཁྱེད་ཀྱི་འདི་
གར་སྐྱེལ་བར་བཅར་རྒྱུ་ཕུད། དེ་མིན་གང་གི་ཐད་ལ་ཡང་འགྱུར་ལྡོག་ཕྲ་མོ་ཙམ་ཡང་མེད
338

མགུལ་རྒྱན།
པར། ཁྱེད་རང་སྔར་བཞིན་ཁྱེད་རང་གི་ཁྱིམ་དུ་བཞུགས་ཆོག་པ་ལས་ངའི་ཐད་ལ་ཐུགས་
ཁྲལ་རྩ་བ་ནས་གནང་མི་དགོས་ཏེ། ཁྱེད་ཀྱིས་ང་ལ་ཅི་ཡང་ཆད་མེད། ཁྱེད་རང་གིས་ངའི་
དངུལ་བཞེས་རྐྱང་གནང་ཞིག ཁྱེད་ཀྱིས་གཟིགས་ན་ཨེ་འགྲིག་ལགས།”
དེ་སྐད་སྨྲས་རྗེས། ཁོས་ལྷོད་ཤིག་ཤིག་དང་བློ་བདེ་བག་ཕེབས་ངང་རྒན་མོར་བལྟས།
རྒན་མོས་དོགས་པའི་མིག་གིས་ཁོ་ལ་ལྟ་བྱེད་ཅིང་། དེའི་ནང་དུ་ལྐོག་གཡོ་འདྲ་མེད་
དམ་སྙམ་དུ་དོགས།
“དེ་ནི་ངེད་ལ་གྱོང་གུད་མེད་པ་ཞིག་ཡིན་ན་ཡང་། ཁྱེད་རང་ལ་གཞིས་ཀ་འདི་རག་
བགྱི་ནི་མ་རེད་པོ”" ཞེས་རྒན་མོས་དྲིས།
ཁོས་སླར་སྨྲས་པ།
“དེའི་ཐད་ལ་ཁྱེད་ཀྱིས་ཐུགས་ཁྲལ་གནང་མི་དགོས། བྱམས་བརྩེའི་བདག་ཉིད་
གནམ་བདག་གིས་ཁྱེད་རང་ཅི་ཙམ་སྐུ་འཚོ་རུ་བཅུག་ན་ཡང་འདི་གར་དེ་ཙམ་བཞུགས་
ཆོག་སྟེ། འདི་གར་ནི་ཁྱེད་རང་གི་ཁྱིམ་རེད། ཡིན་ན་ཡང་ཁྱེད་ཀྱིས་ང་དང་མཉམ་དུ་
གཞུང་དཔང་བའི་སར་ཡིག་དཔང་ཆུང་ཆུང་ཞིག་འཇོག་པར་ཕེབས་ནས། ཁྱེད་རང་སྐུ་
ཚེ་འཕོས་རྗེས་ཐོན་ལས་འདི་ང་ལ་བདག་པ་རེད་ཅེས་གསུང་དགོས་རེད། ཁྱེད་ལ་བུ་ཕྲུག་
ནི་མེད། ཚ་བོ་དང་ཚ་མོ་ཁ་ཤས་ཡོད་པ་དེ་ཚོར་ཁྱེད་ཀྱིས་ཐུགས་རྩིས་དེ་ཙམ་གནང་བགྱི་
མེད། ཁྱེད་ཀྱིས་གཟིགས་དང་། འདི་འདྲ་གནང་ན་ཆོག་གམ་ལགས། ཁྱེད་རང་སྐུ་འཚོ་
བཞུགས་ཀྱི་རིང་ལ་ཁྱེད་ཀྱི་ཐོན་ལས་སོར་འཇོག་ཞུས་ཆོག་པ་མ་ཟད། ངས་ད་དུང་ཟླ་རེར་
ཁྱེད་ལ་སུའུ་བརྒྱ་རྩ་ཅན་གྱི་དངུལ་ཊམ་སུམ་ཅུ་རེ་འབུལ་རྒྱུ་ཡིན་པས། ཁྱེད་རང་ལ་ཁེ་
བཟང་ཆེན་པོ་ཡོད་པ་རེད།”
རྒན་མོ་ད་དུང་ཡང་བསམ་ཡུལ་ལས་འདས་སྣང་ཤར་ནས་བློ་མ་བདེ་མོད། མོས་ཁོག་
རྩིས་བསྐོར་མགོ་ཡང་ཚུགས་པ་རེད།
339

འཛམ་གླིང་རྩོམ་རིག་གྲགས་ཅན་བོད་འགྱུར་དཔེ་ཚོགས།
“ངས་མི་ཡོང་ཟེར་བགྱི་མེད། ཡིན་ན་ཡང་འདི་འདྲ་བྱས་ན་ཁྱད་ཅི་ཡོད་ངས་ད་དུང་
གསལ་པོ་ཤེས་པ་བྱེད་དགོས་ཀྱིས། ཁྱེད་རང་གཟའ་འཁོར་རྗེས་མར་བཀའ་མོལ་གནང་བར་
ཕེབས་དང་། དེ་དུས་ངས་ཁྱེད་ལ་ལྗགས་ལན་ཁ་གསལ་ཡོང་བ་ཞུས་ཆོག” ཅེས་སུ་རྒན་
མོས་ལན་བཏབ།
སྦྱིན་བདག་ཤེ་ཁོད་ཕྱིན་པ་དང་། ཇི་ལྟར་རྒྱལ་པོ་གང་ཞིག་གིས་གོང་མའི་རྒྱལ་ཁབ་
གཅིག་དབང་དུ་བསྡུས་མ་ཐག་པ་བཞིན་དུ་དགའ་བར་གྱུར།
འོན་ཏེ་རྒན་མོ་མག་ལོ་ཝར་གྱིས་བསམ་བློ་ཅི་ཙམ་བཏང་རུང་མགོ་མ་འཚོས་པར་
ཡུན་རིང་པོར་ལུས་ཤིང་། དེ་རྗེས་ཀྱི་མཚན་ཐོག་ཐག་གཅིག་ལ་མོ་གཉིད་རྩ་བ་ནས་མ་
ཁུག་པ་དང་། ཉི་མ་བཞི་ཧྲིལ་ཧྲིལ་ལ་རྒན་མོ་སོམ་ཉིའི་དྲ་བར་ཚུད་ནས་མགོ་ན་ཐག་ཆོད།
དེའི་ནང་མོ་རང་ལ་གནོད་གཞིར་གྱུར་པ་ཇི་འདྲ་ཡོད་པ་ཚོར་མཁན་འདྲ་བྱས་ན་ཡང་ཟླ་
བ་རེར་དངུལ་ཊམ་སུམ་ཅུ་ཡོད་པར་གྱུར་ནས། དངུལ་ཊམ་དཀར་པོ་སིང་སྒྲ་སྒྲོག་བཞིན་
རྒན་མོའི་པང་ཁེབས་ཀྱི་གོས་ཁུག་ནང་དུ་ལྡུག་རྒྱུ་ཡོད་པ་དང་། མོས་ཅི་ཡང་བྱེད་མི་
དགོས་པར། གནམ་ནས་དངུལ་ཟག་ཡོང་ཚུལ་དེ་དྲན་དུས། ཡང་ནི་རྒན་མོ་བརྣབ་སེམས་
ཀྱིས་རབ་ཏུ་མནར་བར་གྱུར།
དེས་ན་རྒན་མོས་གཞུང་དཔང་བ་ག་ལ་བའི་སར་ཕྱིན་ནས། དེ་ལ་དོན་དེ་གཅིག་
གཅིག་གཉིས་གཉིས་སུ་བཤད། ཁོས་རྒན་མོར་ཤེ་ཁོད་ཀྱི་གྲོས་གཞི་དང་ལེན་བྱས་ཆོག་
ཀྱང་། རྒན་མོའི་གཞིས་ཀར་ཉུང་མཐར་ཡང་ཧྥ་སྒོར་དྲུག་ཁྲི་རི་བས་ན། ཟླ་རེར་དངུལ་
ཊམ་སུམ་ཅུ་མིན་པར་ལྔ་བཅུ་དགོས་གྱིས་ཞེས་ཁ་ཏ་བྱས།
གཞུང་དཔང་བས “གལ་སྲིད་ཁྱེད་ད་དུང་ལོ་བཅོ་ལྔ་འཚོ་བཞུགས་གནང་བར་
བརྩིས་ནས” ཞེས་དང་། “དེ་འདྲ་བྱས་ཏེ་བརྩིས་ནས་སྤྲད་པར་ཆ་བཞག་ན་ཡང་། ཁོང་
གིས་ཧྥ་སྒོར་བཞི་ཁྲི་ལྔ་སྟོང་ལས་སྤྲོད་དགོས་བགྱི་མ་རེད” ཅེས་བཤད།
340

མགུལ་རྒྱན།
ཟླ་བ་རེར་སུའུ་བརྒྱ་རྩ་ཅན་གྱི་དངུལ་ཊམ་ལྔ་བཅུ་རེ་ལེན་རྒྱུ་ཡོད་ཚུལ་དྲན་མ་ཉིད་
དུ་རྒན་མོ་སྤྲོ་བ་བརྟས་ནས་ཁོང་འདར་འཁྲུག་འཁྲུག་ཏུ་ཤོར་ན་ཡང་། མོ་ད་དུང་བློ་མ་བདེ་
བར་གཟུགས་མེད་གྲིབ་བཟོའི་དཔེ་ལྟར་གྱི་གནས་ཚུལ་འདྲ་མི་འདྲ་ཐོན་དོགས་སམ། མི་
མངོན་པའི་ལྐོག་གཡོའི་ངན་ཇུས་ཡོད་དོགས་ཀྱིས། སྐད་ཆ་ཡར་འདྲི་མར་འདྲི་བྱས་ནས་
ས་མ་རུབ་བར་མ་ལོག་པར་བསྡད། དེ་ལྟར་ཀ་རེ་ཀོ་རེ་ལུང་པ་གང་བྱས་མཐར། མོས་གཞི་
ནས་ཡིག་དཔང་གྲ་སྒྲིག་བྱེད་དུ་བཅུག་ཅིང་། ཁྱིམ་ལ་ལོག་སླེབས་དུས། མོ་ནི་གསར་དུ
བསྙལ་བའི་ཀུ་ཤུའི་ཨ་རག་ལྕགས་ཀྲིན་བཞི་འཐུངས་པ་ནང་བཞིན་དུ་བཟི་འཐོམ་འཁོར་
བར་གྱུར།
ཤེ་ཁོད་ཀྱིས་ལན་ཉན་པར་ཡོང་དུས། རྒན་མོས་འཚོང་འདོད་མེད་བདེན་ཡིན་
ཞེས་བཤད་ནས། ཁོ་ཡང་བསྐྱར་ཞུ་བ་ཡུན་རིང་འཐེན་དུ་བཅུག་ཅིང་། དོན་དུ་མོ་ནི་
ཁོས་སུའུ་བརྒྱ་རྩ་ཅན་གྱི་དངུལ་ཊམ་ལྔ་བཅུ་སྤྲོད་རྒྱུར་མོས་མཐུན་མ་བྱས་པར་དོགས་པ་
ཞིག་རེད། ཁོས་ཉོ་ཐག་ཆོད་ཡིན་པ་ཤེས་རྗེས། རྒན་མོས་གཞི་ནས་མཐའ་མའི་རིན་གོང་
དེ་བཤད།
ཁོ་ནི་ཡིད་ཐང་ཆད་ཐག་ཆོད་ནས་རྐང་པ་རྡེབ་ཅིང་། ཁས་རྩ་བ་ནས་མ་བླངས་པ་རེད།
དེས་ན་ཕ་རོལ་པོར་གོ་སྐོན་བློ་འགུགས་བྱ་ཆེད། རྒན་མོས་རང་ཉིད་ཡུན་ཅི་ཙམ་
འཚོ་ཐུབ་མིན་གྱི་ཐད་ལ་རིགས་པས་ཁུངས་སྐྱེལ་ཅི་ཐུབ་བྱས་ཏེ། “བློས་འཁོལ་ཅིག ང་
ཚེ་རིང་ན་ཡང་ལོ་ལྔ་དྲུག་ལས་འཚོ་མི་ཐུབ། ང་ལོ་བདུན་ཅུ་དོན་གསུམ་ལ་ཟིན་ཉེ་བ་མ་
ཟད་གཟུགས་པོ་ཡང་བདེ་པོ་མི་འདུག ཉིན་ཞིག་གི་དགོང་མོ། ང་ནི་དངོས་གནས་རང་
ཉིད་ཕྱིན་སོང་བསམས་བྱུང་། ང་ནི་གཟུངས་གཞུག་བཏོན་པ་ནང་བཞིན་ཆགས་འདུག
སྟབས་ལེགས་ནས་ང་མལ་ཁྲིར་སྐྱེལ་མཁན་བྱུང་བཞག”
འོན་ཏེ་ཤེ་ཁོད་ལ་རྫུན་འགྲོ་ས་མེད་པ་རེད།
341

འཛམ་གླིང་རྩོམ་རིག་གྲགས་ཅན་བོད་འགྱུར་དཔེ་ཚོགས།
“ག་པར། ག་པར། མགོ་བདེ་མ་ལགས། ཁྱེད་རང་ཐང་བ་ལ་ནི་ཆོས་ཁང་གི་ཅོང་
རྙིང་ནང་བཞིན་རེད། ཁྱེད་རང་མ་མཐར་ཡང་དགུང་ལོ་བརྒྱ་དང་བཅུ་བར་འཚོ་བཞུགས་
ཐུབ་བགྱི་རེད། ཁྱེད་རང་ངའི་རྗེས་སུ་སྐ་གཤེགས་རྒྱུ་གཏན་ཁེལ་རེད།”
ཉིན་གང་པོ་དེ་འདྲ་བྱས་ཏེ་ཉོག་བཤད་བྱས་ནས་བསྡད་པ་དང་། རྒན་མོས་སོར་གང་
ཡང་མི་གློད་རྒྱུ་གསལ་ཐག་ཆོད་ཡིན་ཞིང་། མཐའ་མར་མགྲོན་ཁང་གི་སྦྱིན་བདག་གིས་མོ་
ལ་དངུལ་ཊམ་ལྔ་བཅུ་སྤྲོད་རྒྱུ་ཁས་ལེན་དགོས་ཐུག
ཁོ་གཉིས་ཀྱིས་ཉིན་གཉིས་པར་ཡིག་དཔང་བཞག་པ་དང་། རྒན་མོ་མག་ལོ་ཝར་གྱིས་
ད་དུང་ཁུག་དམར་དངུལ་ཊམ་བཅུ་བླངས་པ་རེད།
ལོ་གསུམ་ཕྱིན་པ་དང་། རྒན་མོར་རྫུ་འཕྲུལ་གྱི་སྲུང་སྐྱོབ་བྱེད་མཁན་ཡོད་པ་བཞིན་དུ་
ལུས་སྟོབས་རྒྱས་ཤིང་རྒས་བཟོ་དོད་དུ་རྩ་བ་ནས་ཕྱིན་མེད་པས། ཤེ་ཁོད་དངོས་གནས་ཡིད་
ཆད་དྲག་པོ་སྐྱེས། ཁོ་ནི་རང་ཉིད་ཀྱིས་དངུལ་དེ་སྤྲད་ནས་དུས་རབས་ཕྱེད་ཀ་ཕྱིན་སྣང་ཤར་
བ་དང་། མགོ་སྐོར་ཐེབས་སྣང་དང་། གཡོ་འོག་ཏུ་ཚུད་སྣང་དང་། ཧ་ལོག་སྣང་བཅས་བྱུང་བ་
རེད། ཇི་ལྟར་མི་ཚོས་ཟླ་བ་བདུན་པར་ཞིང་ཁར་གྲོ་ཡོངས་སུ་སྨིན་ནས་བཙས་མ་བརྔ་ཆོག་
ཆོག་ཡིན་མིན་བལྟ་བར་འགྲོ་བ་དེ་བཞིན་དུ་ཁོས་ཉིན་གཉིས་གསུམ་རེར་གཞིས་ཀར་རྒན་
མོར་བལྟ་བར་ལན་རེ་འགྲོ་བ་དང་། རྒན་མོས་ཁོ་ལ་སྣེ་ལེན་བྱེད་རིམ་བཞིན་དུ་གཡོ་སྒྱུའི་
མིག་མདངས་ཤིག་གིས་ལྟ་བ་དེ་ནི་ཁོ་ལ་ལག་རྩེད་དེ་ལྟ་བྱེད་ཐུབ་པར་རྒན་མོས་རང་རློམ་
ཡིད་ཚིམ་བྱེད་བཞིན་ཡོད་པ་དང་མཚུངས་ལ། ཁོས་ནི་ཁ་ཕྱིར་སློག་ནས་ཁོ་རང་གི་ཤིང་རྟ་
ཆུང་ཆུང་ལ་ཞུགས་ཏེ། “རྨོར་ཏོ་ཁྱོད་ལ་ནི་ནམ་ཡང་འཆི་རྒྱུ་མེད་པ་འདྲ” ཞེས་ཆིག་ལབ་
རྫོགས་མེད་རྒྱག་པར་བྱེད།
ཁོ་ལ་ཐབས་ཤེས་ཅི་ཡང་མེད་ཅིང་། རྒན་མོ་རིག་མ་ཉིད་དུ་སྐེ་བཙིར་བཏང་ནས་གསོད་
རྒྱུ་བྱུང་ན་ཅི་དྲག་སྙམ། ཁོ་པ་མོ་ལ་ཞེ་འཁོན་ཆེ་བ་དེ་ནི་གཏུམ་རྔམ་དང་གདུག་རྩུབ་ཀྱི་ཞེ
342

མགུལ་རྒྱན།
འཁོན་ཞིག་དང་།འཕྲོག་བཅོམ་འཁེལ་བའི་གྲོང་གསེབ་པའི་ཞེ་འཁོན་ཞིག་རེད།
དེས་ན་ཁོས་བྱ་ཐབས་ལ་བསམ་བློ་བཏང་བ་རེད།
མཐའ་མར་ཉིན་ཞིག་ཁོས་སླར་ཡང་རྒན་མོར་ཐོག་མར་ཉོ་ཚོང་ཨེ་བྱེད་ཟེར་དུས་དང་
འདྲ་བར། སྤྲོ་སེམས་རབ་ཏུ་འཕེལ་བའི་ངང་ལག་པ་འཕུར་བཞིན་དུ་མོ་ལ་བལྟ་བར་ཡོང་།
ཁ་བརྡ་སྐར་མ་ཁ་ཤས་བྱས་རྗེས། “གསོན་དང་ཨ་མ་ལགས། ཁྱེད་རང་ཨད་ཕེ་ཝེལ་
ལ་ཕེབས་དུས་ངའི་ཟ་ཁང་ལ་ཞལ་ལག་བཞེས་པར་མི་ཕེབས་པ་ཅི་ཡིན། ངེད་གཉིས་
འཆམ་པོ་ཡོད་པ་མ་རེད་ཅེས་མིས་ལྐོག་ལབ་དིར་དིར་བྱེད་པ་ངས་གོ་བྱུང་བས་ང་ནི་
སེམས་པ་སྐྱིད་པོ་ཁྱོན་ནས་མི་འདུག ཁྱེད་རང་ངའི་ཕ་གིར་ཞལ་ལག་བཞེས་པར་ཕེབས་
ན་དངུལ་ནི་སྐར་ལི་གཅིག་ཀྱང་སྤྲོད་མི་དགོས་པ་དེ་ཁྱེད་རང་གིས་མཁྱེན་གསལ་རེད། ང་
ནི་ལྟོ་དུས་རེ་གཉིས་ལ་རྩོད་མཁན་དེ་འདྲ་མིན། ཁྱེད་ག་དུས་ཕེབས་སྙིང་འདོད་ན་ཡང་
ཕེབས་རྐྱང་གནང་རྒྱུ་ལས་ཐུགས་འཛེམ་གནང་མི་དགོས། དེ་འདྲ་གནང་ན་ང་ནི་དེ་བས་
དགའ་པོ་ཡོང་བ་འདུག” ཅེས་བཤད།
རྒན་མོ་མག་ལོ་ཝར་ལ་ཁོས་ཤོག་ཅེས་ཨུ་ཚུགས་ཡང་ཡང་བྱེད་དགོས་མ་བྱུང་བར།
ཉི་མ་གསུམ་པར་མོས་གཏན་འཇགས་གླ་པ་སད་ལེ་སི་ཏེན་གྱིས་བཏང་བའི་ཤིང་རྟར་
བསྡད་དེ་ཚོང་འདུས་ལ་འགྲོ་དུས། འཚེར་སྣང་སྤུ་ཙམ་ཡང་མེད་པར་རྟ་སྦྱིན་བདག་ཤེ་
ཁོད་ཀྱི་རྟ་རར་འཁྲིད་པ་མ་ཟད། ད་དུང་རང་ཉིད་ལ་མགྲོན་ཁང་སྦྱིན་བདག་གིས་ཁས་
ལེན་བྱས་པའི་གུང་ཟས་བླངས་པ་རེད།
མགྲོན་ཁང་གི་སྦྱིན་བདག་གིས་ངོ་འཛུམ་གྱིས་གང་བཞིན་དུ་རྒན་མོར་ལྕམ་སྐུ་
ཞབས་ནང་བཞིན་བྱས་ཏེ། བྱ་ཤ་དང་། རྒྱུ་མ་བརྒྱངས་མ་དང་། སྦྲུལ་ཉ་དང་། ལུག་སུག་
དང་། ཚི་ལུ་ལྷེབ་མར་པད་ཚལ་བསྣན་པ་བཅས་བཏེགས་ནས་སྣེ་ལེན་གཟབ་རྒྱས་བྱས་ན་
ཡང་རྒན་མོ་ནི་ཆུང་དུས་ནས་ཚོད་མའི་ཁུ་བ་ཐ་སྤག་གང་དང་། རུ་ཊི་དུམ་བུ་གཅིག་ལ་
343

འཛམ་གླིང་རྩོམ་རིག་གྲགས་ཅན་བོད་འགྱུར་དཔེ་ཚོགས།
མར་སེར་བྱུགས་པའི་འཚོ་བ་སྟབས་བདེ་སྐྱེལ་རྒྱུ་གཤིས་སུ་གོམས་ནས། ཧ་ལམ་ཅི་ཡང་
མ་ཟོས་པ་རེད།
ཤེ་ཁོད་ཡིད་ཐང་ཆད་ནས་རྒན་མོར་མང་ཙམ་ཟོ་ཞེས་ཨུ་ཚུགས་ཡང་ནས་ཡང་དུ་
བྱས་ཤིང་། མོས་ནི་ཆང་རག་མི་འཐུང་ལ་ཐ་ན་ཁའོ་ཧྥེ་ཡང་འཐུང་བགྱི་མིན་ཟེར།
“ཁྱེད་ཀྱིས་ཨ་རག་ཆང་ཕོར་ཆུང་ཆུང་གང་བཞེས་ན་ཏག་ཏག་རེད་པ་ལགས”
ཞེས་ཁོས་བཤད།
“ཨེ་རེད་ལགས། བྱས་ན་ཡོང་བ། དེ་ངས་མིན་ཞུ་བགྱི་མིན་ལགས།”
དེས་ན་ཁོས་མགྲོན་ཁང་གི་སྣེ་གཞན་ཞིག་ལ་ཕྱོགས་ནས “རོ་སཱ་ལི། ཨ་རག་དཀར་
པོ་བྷོ་ཏོ་ར་གང་འཁྱེར་ཤོག ཡག་ཤོས་དང་གར་ཤོས་དེ་འཁྱེར་ཤོག” ཅེས་སྐད་ཤུགས་ཡོད་
རྒུ་བཏོན་ནས་བོས།
ཁོལ་མོས་བྷོ་ཏོ་ར་རིང་པོ་ཞིག་འཁྱེར་ཡོང་བ་དེའི་སྟེང་དུ་རྒུན་འབྲུམ་ལོ་མའི་དབྱིབས་
རིས་ཀྱི་ཚོང་རྟགས་སྦྱར་ཡོད།
ཁོས་ཆང་ཕོར་དོ་བླུགས།
“ཨ་མ་ལགས་ལྗགས་བྲོ་ཞིག་གཟིགས་དང་། འདི་ནི་བདུད་རྩིའི་ཉིང་ཁུ་རང་རེད་དོ། །"
རྒན་མོས་འཚབ་འཚུབ་མེད་པར་ཧུབ་ཆུང་ཆུང་རེ་བྱས་ནས་འཐུངས་ཏེ་མངར་སིལ་
དེ་རྒྱུན་རིང་ཙམ་གནས་པ་བྱས། ཨ་རག་འཐུངས་ཟིན་རྗེས། མོས་ད་དུང་ཆང་ཕོར་གྱི་
ཞབས་མཐིལ་གྱི་ལྷག་མ་ཐིགས་པ་རེ་རེ་བཞིན་ཁ་ལ་བླུག་མཐར།
“ཡག་པོ་འདུག བདུད་རྩིའི་ཉིང་ཁུ་རང་རེད་བཞག” ཅེས་སུ་བསྔགས་བརྗོད་བྱས།
རྒན་མོའི་གཏམ་མཇུག་མ་རྫོགས་གོང་ལ་ཤེ་ཁོད་ཀྱིས་སླར་ཡང་མོ་ལ་ཆང་ཕོར་
གཉིས་པ་དེ་བླུགས་ནས། མོས་མིན་ཟེར་ལོང་ཡང་མ་བྱུང་བས་ན། ཆང་ཕོར་དང་པོ་དེ་དང་
འདྲ་བར་བྲོ་བ་དལ་བུར་མྱངས།
344

མགུལ་རྒྱན།
ཤེ་ཁོད་ཀྱིས་སླར་ཡང་རྒན་མོར་ཆང་ཕོར་གསུམ་པ་འདེགས་བསམ་དུས་མོས་ཁྱོན
ནས་མ་འཐུངས་པས། ཁོས་མོ་ལ་ཨུ་ཚུགས་ཀྱིས་འཐུང་དུ་བཅུག
“ཁྱེད་རང་གིས་གཟིགས་དང་། འདི་ནི་དངོས་གནས་འོ་མ་ནང་བཞིན་རེད། ངས་
དབུགས་ཐེངས་གཅིག་ལ་ཆང་ཕོར་བཅུ་ནས་བཅུ་གཉིས་འཐུངས་ན་ཡང་ངོ་མདོག་
འགྱུར་བགྱི་མེད། ཨ་རག་འདི་ནི་བྱི་རིལ་བཞིན་དུ་བཞུར་ནས་འགྲོ་བགྱི་རེད། འདིས་ལྟོ་
བ་མི་སྐྲངས་ལ། མགོ་ལ་ཡང་མི་རྒྱུག་ཅིང་། དངོས་གནས་ལྕེ་རྩེར་སླེབས་དུས་རླངས་ལ་
འགྱུར་བགྱི་རེད་ཅེས་བཤད་ཆོག བདེ་ཐང་ལ་ནི་ཨ་རག་འདི་ལས་ཕན་པ་ཡོད་པ་མ་
རེད་ལགས།”
དོན་དུ་རྒན་མོ་ཡང་འཐུང་འདོད་ཤིན་ཏུ་ཆེ་བས་ན་མོས་མཐུན་བྱས་ན་ཡང་ཆང་
ཕོར་ཕྱེད་ཀ་ལས་འཐུངས་མེད།
དེ་དུས་ཤེ་ཁོད་གློ་བུར་དུ་གཏོང་ཕོད་ཆེན་པོར་གྱུར་ཏེ།
“འོ་ལགས་སོ། །ཁྱེད་རང་མཉེས་པོ་ཡོད་ཕྱིན། ངས་ཁྱེད་ལ་ཟོ་ཆུང་གང་ཕུལ་ཆོག
དེ་ནི་ངེད་རང་གཉིས་པོ་སྔ་ཕྱི་བར་གསུམ་དུ་གྲོགས་བཟང་ཡིན་པ་དེ་ཁྱེད་རང་མཁྱེན་དུ་
འཇུག་ཕྱིར་ཡིན” ཞེས་སྐད་ཆེན་པོས་བཤད།
རྒན་མོས་མི་དགོས་ཀྱང་མ་ལབ་པར་ཕྱིན་པ་དང་། མོ་བཟི་བེར་ཙམ་བྱས་ནས་ཡོད།
ཉིན་གཉིས་པར། མགྲོན་ཁང་གི་སྦྱིན་བདག་གིས་རྒན་མོ་མག་ལོ་ཝར་གྱི་སྒོ་རར་
ཡོང་ནས། ཤིང་རྟ་ལས་ལྕགས་ཤན་བརྒྱབ་པའི་ཤིང་ཟོ་ཆུང་ཆུང་ཞིག་ཕབ་ཡོང་། ཁོས་རྒན་
མོར་ཟོ་བའི་ནང་གི་ཨ་རག་གི་བྲོ་བ་མྱོང་དུ་བཅུག་ནས། དེ་ཡང་ཁ་སང་གི་ཨ་རག་དཀར་
པོ་སྤུས་ལེགས་དང་གཅིག་མཚུངས་རང་ཡིན་པ་ར་སྤྲོད་བྱེད་དགོས་སྙམ། ཁོ་གཉིས་མི་
རེས་ཆང་ཕོར་གསུམ་རེ་འཐུངས་པ་དང་།འགྲོ་ཁར་ཁོས།
“ཀྱེ་གསོན་དང་། བཞེས་ཚར་ན་ངེད་ཀྱི་ཕ་གིར་ད་དུང་ཡོད་པས། ཁྱེད་རང་གིས་
345

འཛམ་གླིང་རྩོམ་རིག་གྲགས་ཅན་བོད་འགྱུར་དཔེ་ཚོགས།
ཐུགས་འཛེམས་གཏན་ནས་གནང་མི་དགོས” ཞེས་བཤད།
དེ་སྐད་སྨྲས་རྗེས་ཁོས་ཤིང་རྟ་སྟབས་བདེ་འཁོར་ལོ་གཉིས་ཅན་ལ་ཞུགས།
ཉིན་བཞིའི་རྗེས་སུ་ཁོས་སླར་ཡང་ཡོང་། རྒན་མོས་ཁང་པའི་སྒོ་ཁར་ཁུ་བའི་ནང་
ལྡུག་བྱེད་ཀྱི་རུ་ཊི་གཏུབ་བཞིན་ཡོད། ཁོས་རྒན་མོའི་གམ་དུ་བཅར་ནས་ཁམས་བདེ་
ཞུས་པ་དང་། གཏམ་སྨྲ་དུས་རྒན་མོའི་སྣ་ལ་མ་རེག་ཙམ་བྱེད་པ་དེ་ནི་རྒན་མོའི་ཁ་
རླངས་ཀྱི་དྲི་སྣོམ་ཕྱིར་རེད། ཁོ་ལ་ཆང་བཅུད་ཀྱི་དྲི་ངད་ཅིག་ཁ་བས་ངོ་ལས་འཛུམ་
མདངས་རྒྱས།
“ཁྱེད་ཀྱིས་ང་ལ་ཨ་རག་ཆང་ཕོར་གང་གནང་ན་ཨེ་འགྲིག་ལགས།”
དེ་ནས་ཁོ་གཉིས་ཀྱིས་ཆང་ཕོར་གཏུགས་ཤིང་ཞབས་དག་གཉིས་གསུམ་རེ་བརྒྱབ།
འོན་ཏེ་མི་རིང་བར་རྒན་མོ་མག་ལོ་ཝར་གྱིས་ཁེར་མར་ཨ་རག་འཐུངས་ནས་ར་
འདག་པ་ནང་བཞིན་བཟི་སྟེ། སྐབས་རེ་གསོལ་ཐབ་ནང་དུ་འགྱེལ་བ་དང་། སྐབས་རེ་སྒོ་
རའི་ནང་དུ་འགྱེལ་བ། སྐབས་རེ་ཉེ་འགྲམ་གྱི་ལམ་སྟེང་དུ་འགྱེལ་བ་བཅས་རྟག་པར་རིག་
རྒྱུ་ཡོད་ཅིང་། ཤི་བ་ནང་བཞིན་འགུལ་ཙམ་ཡང་མི་བྱེད་པས། རྒན་མོ་བཏེགས་ནས་ཁྱིམ་
ལ་སྐྱེལ་རྒྱུར་ཟད་ཅེས་པའི་གཏམ་ལུང་པར་ཁྱབ་པ་རེད།
ཤེ་ཁོད་ཀྱིས་རྒན་མོའི་ཁྱིམ་ལ་ཡང་བསྐྱར་ཕྱིན་མེད། ལ་ལས་ཁོ་ལ་གྲོང་གསེབ་ཀྱི་
བུད་མེད་དེའི་སྐོར་གླེང་བ་ན། ཁོས་ཕངས་མདོག་ཧ་ཅང་ཁ་པོས།
“ཁོང་གི་ན་ཚོད་དེ་འདྲར་སླེབས་ནས་ད་དུང་དགའ་དད་དེ་རིགས་འགོས་ན། དེ་ནི་
སྡུག་མྱོང་བ་རང་མ་རེད་པས་ལགས།ཁྱེད་རང་གིས་གཟིགས་ཤིག མི་རྒས་ན་བྱ་ཐབས་ཅི་ཡང་
མེད་བདེན་རེད། དེ་འདྲ་བྱས་ན་སྔ་ཕྱིར་མ་ལྟོས་པར་ཁོང་ལ་གྱོང་ཆེན་པོ་འཁེལ་བགྱི་རེད་
ཅེས་ཁོ་ན་བཤད་པ་རེད།
དེས་རྒན་མོར་གྱོང་ཆེན་པོ་འཁེལ་བདེན་ཡིན་ཏེ། ལོ་གཉིས་པའི་དགུན་ཁར་ཡེ་ཤུའི་
346

མགུལ་རྒྱན།
འཁྲུངས་སྐར་ཟིན་ལ་ཉེ་དུས། རྒན་མོ་ར་འདག་པ་ནང་བཞིན་བཟི་ནས་གངས་ཁྲོད་དུ་
འགྱེལ་ཏེ་གྲོངས་པ་རེད།
དེའི་རྗེས་སྦྱིན་བདག་ཤེ་ཁོད་ཀྱིས་རྒན་མོའི་གཞིས་ཀ་ཤུལ་འཛིན་བྱས་པ་དང་། ཁོས་
ད་དུང “ཨ་མ་རྒན་མོ་དེས་ཆང་རག་དེ་འདྲ་རང་མ་བཞེས་པ་ཡིན་ན། ད་དུང་ཡང་ལོ་
བཅུ་ནི་འཚོ་བཞུགས་ཐུབ་ངེས་རེད” ཅེས་སུ་ཚིག་ཐག་བཅད་ནས་བཤད་པར་བྱེད་དོ། །

འཛམ་གླིང་རྩོམ་རིག་གྲགས་ཅན་བོད་འགྱུར་དཔེ་ཚོགས།
[1]
གྲུ་ཁ།
1
རླུང་ཁྲོད་འཕགས་མ་རྟགས་ཅན་ཞེས་པའི་གཡོར་གྲུ་འཕྲེད་རྒྱུག་གསུམ་ལྡན་དེ་
སྤྱི་ལོ1882ལོའི་ཟླ5པའི་ཚེས3ཉིན་ཧ་ཧྥོར་ནས་གྱེས་ཏེ། ཀྲུང་གོའི་མཚོ་རྒྱུད་ཀྱི་ཕྱོགས་
སུ་ཐོན་པ་དང་། མཚོ་འགྲུལ་ལོ་བཞི་བྱས་རྗེས། སྤྱི་ལོ1886ལོའི་ཟླ8པའི་ཚེས8ཉིན་མཱ་
སེའི གྲུ་ཁར་ལོག་སླེབས་པ་རེད། དེས་ཀྲུང་གོའི་གྲུ་ཁར་ཚོང་ཟོག་ཁག་དང་པོ་དེ་ཕབ་
མ་ཐག་ཏུ་ཚོང་ཟོག་གཞན་ཞིག་འབྱོར་བ་དེ་བྷུ་ཝེ་ནོ་སད་རོད་སིརདབོར་ཞིང་། དེ་ནས་
སླར་ཡང་ཚོང་ཟོག་བཀང་སྟེ་པ་ཙེར་ལ་དབོར་བ་རེད།
མཚོ་འགྲུལ་གཞན་ཁ་ཤས་བྱེད་རིང་མཚོ་ཐོག་ཏུ་བྱུང་བའི་གྱོན་གུད་དང་། ཞིག་
བཟོ་དང་། ཟླ་ཤས་རིང་ལྷག་རླུང་མེད་པ། རླུང་ཆེན་ལྡང་ནས་གྲུ་མཚོ་ལམ་དང་བྲལ་བ་
སོགས་མདོར་ན་རྒྱ་མཚོའི་སྟེང་གི་དོན་རྐྱེན་དང་། ཉེན་ཁ་དང་། ཇུས་ཉེས་སོགས་ཀྱིས་
[1] རྩོམ་འདི་དང་ཐོག་སྤྱི་ལོ1889ལོའི་ཟླ3པའི་ཚེས15ཉིན་གྱི《ཕད་རོད་སིའི་བྲག་ཆའི་ཚགས་པར》
ཐོག་ཏུ་སྤེལ་བ་དང་། ལོ་དེར་སྒྲུང་ཐུང་ཕྱོགས་བསྒྲིགས《ལག་གཡོན》 ཞེས་པའི་ནང་བསྡུས་པ་རེད།
[2] མཱ་སེ་ནི་ཧྥ་རན་སིའི་གྲོང་ཁྱེར་ཆེ་བ་ཨང་གཉིས་པ་དང་། ཚོང་ལས་གྲུ་ཁ་གྲགས་ཅན་ཡིན་པ་དེ་
རོན་གཙང་པོའི་མདོར་གནས་ཤིང་། ས་དབུས་རྒྱ་མཚོ་དང་ཐག་ཉེ་པོ་ཡོད་པ་རེད།
[3]བྷུ་ཝེ་ནོ་སད་རོད་སི་ནི་ཨར་ཅིན་ཐི་ཎའི་རྒྱལ་ས་ཡིན་པ་དེ་ལབ་ཐཱ་གཙང་ཁར་གནས་ཤིང་། ནུབ་
རྒྱ་མཚོ་ཆེན་མོ་དང་ཐག་ཉེ་པོ་ཡོད་པ་རེད།
348

མགུལ་རྒྱན།
རྐྱེན་པས། ནོར་མན་དྷེའི་གཡོར་གྲུ་འཕྲེད་རྒྱུག་གསུམ་ལྡན་དེ་མེས་རྒྱལ་དང་རྒྱང་ཐག་
རིང་པོར་ཆོད་ཅིང་། ད་ཆ་གཞི་ནས་ཨ་མེ་རི་ཁའི་ཟས་ཀྲིན་བྱུར་པོར་བཀང་སྟེ་མཱ་སེར་
ལོག་སླེབས་པ་རེད།
རྡོག་ཐོན་བྱེད་དུས་མཉན་དཔོན་དང་མཉན་དཔོན་གྱི་ལག་རོགས་གཙོ་བོ་ཕུད། གྲུའི
ནང་དུ་ད་དུང་གྲུ་པ་བཅུ་བཞི་ཡོད་པའི་ཁྲོད་ཀྱི་བརྒྱད་ནི་ནོར་མན་དྷེ་པ་དང་། དྲུག་ནི་
བྷོ་རོད་ཐ་ནེ་བ་ཡིན་པ་ལས་ལོག་ཡོང་དུས་བྷོ་རོད་ཐ་ནེ་བ་གཅིག་ལམ་ཕྱེད་ལ་གྲོངས་པ་
དང་། ནོར་མན་དྷེ་པ་བཞི་ནི་གནས་ཚུལ་འདྲ་མིན་གྱིས་རྐྱེན་པས་གར་སོང་ཆ་མེད་ལ་
གྱུར་ཅིང་། རྗེས་སུ་ཨ་རི་བ་གཉིས་དང་། མི་རིགས་ནག་པོ་བ་གཅིག་དང་། ནོར་ཝེ་བ་
གཅིག་བཅས་ཀྱིས་ཁོ་ཚོའི་སྟོང་ཆ་བསྐངས་པ་དང་། ནོར་ཝེ་བ་དེ་ནི་ཉིན་ཞིག་གི་དགོང་
མོ་སེང་གེ་ཕོའི་ཨར་ཁང་ཞིག་ནས་གླས་ཏེ་གྲུ་དེར་ཡོང་བ་ཞིག་རེད།
གྲུ་དེས་རླུང་གཡོར་དང་། འཕྲེད་དཔྱངས་ཚུགས་སྒྲོམ་དང༌། འཕྲེད་རྒྱུག་བཅས་སྣོལ་
མར་བཞག་པས་རྒྱ་གྲམ་གྱི་དབྱིབས་ཤིག་གྲུབ་པ་དང་། ཧུར་སྒྲ་སྒྲོག་བཞིན་པའི་མ་སེའི་
འདྲུད་འཁོར་ཞིག་གིས་མདུན་ནས་འཐེན་བཞིན་ཡོད། ལྷག་རླུང་ཧོབ་སྟེ་འཇགས་ནས་
མཚོ་རླབས་རིམ་བཞིན་ཞི་བར་གྱུར་ལ། གྲུ་དེ་འཇགས་འཕྲོར་ལུས་པའི་རྦ་རླབས་ཀྱི་སྟེང་
དུ་འཁྱོམ་བཞིན་ཨི་ཧྥུ་གླིང་ཕྲན"〕ནས་བརྒྱུད་རྗེས། བྲག་རི་ཐལ་སྐྱའི་གཤམ་ནས་བཞུད་
ཁའི་ཉི་ཟེར་འཕྲོས་ཏེ་དུ་ཞགས་ཁམ་སེར་འཁྲིགས་པའི་གྲུ་ས་ཞིག་བརྒྱུད་དེ། གྲུ་ཁ་རྙིང་
པར2འཛུལ་བ་རེད། གྲུ་ཁར་འཛམ་གླིང་ས་ཕྱོགས་ཁག་ནས་ཡོང་བའི་གྲུ་ཡིས་དཔུང་གདང་
[1] ཨི་ཧྥུ་གླིང་ཕྲན་ནི་ས་དབུས་རྒྱ་མཚོའི་སྟེང་གི་གླིང་ཕྲན་ཆུང་ངུ་ཞིག་ཡིན་པ་དེ་གྲོང་ཁྱེར་མཱ་སེར་
མདུན་ཕྱོགས་ཤིང་།གནའ་དུས་སུ་བཙོན་ཁང་ཡིན་པ་དང་། དྷུ་མ་སེས་སྒྲུང་གཏམ《བྷོ་རྗེ་ཡེ་ཤུ་རི་པ》
ཞེས་པའི་ནང་དུ་དེ་ཉིད་ཞིབ་འབྲི་བྱས་ཡོད་རྐྱེན་གྱིས་དེའི་གྲགས་པ་ཆེ་བར་གྱུར།
[2]གྲུ་ཁ་རྙིང་པ་དེ་ནི་མཱ་སེའི་གྲུ་ཁ་གཙོ་བོ་ཡིན་པ་དེ་ལ་ལོ་རྒྱུས་ཡུན་རིང་ལྡན་ཞིང་། དྷུ་མ་སེའི་སྒྲུང་
གཏམ《བྷོ་རྗེ་ཡེ་ཤུ་རི་པ》ཞེས་པའི་ནང་དུ་དེ་ཉིད་ཞིབ་འབྲི་བྱས་པའི་རྐྱེན་གྱིས་གྲགས་ཆེ་བར་གྱུར།
349

འཛམ་གླིང་རྩོམ་རིག་གྲགས་ཅན་བོད་འགྱུར་དཔེ་ཚོགས།
ཤིག་ཤིག་ངང་ཟ་ངེ་ཟིང་ངེར་ཁེངས་ཤིང་། ཆེ་ཆུང་དང་བཟོ་དབྱིབས་དང་། གོ་མཚོན་བཅས་
མི་འདྲ་བས། མཚོ་ཁུག་གུ་དོག་པོ་དེ་ཉ་ཚོད་རྫབ་མ་ཁོག་མ་གང་དང་འདྲ་ཞིང་། མཚོ་ཁུག་
བཙོག་པ་དེའི་ནང་དུ་གྲུ་ཡི་སྒྲོམ་ནི་ཁུ་བའི་ནང་དུ་བོ་རཱ་ཝན་སེའི་ཉ་སྦངས་པ་ནང་བཞིན་
ཕར་རྡེབ་ཚུར་རྡེབ་བྱེད།
རླུང་ཁྲོད་འཕགས་མ་རྟགས་ཅན་དེ་ཨེ་ཋ་ལིའི་གཡོར་གྲུ་འཕྲེད་རྒྱུག་གཉིས་ལྡན་
ཞིག་དང་། དབྱིན་ཇིའི་གཡོར་གྲུ་འཕྲེད་རྒྱུག་གཉིས་ལྡན་ཞིག་གི་གསེང་དུ་བཞག་ཅིང་།
དེ་གཉིས་ཀྱིས་སྟོང་ཆ་ཕྲན་བུ་བཞག་ནས་གསར་སླེབས་རོགས་ཟླ་དེ་འཛུལ་དུ་བཅུག་པ་
རེད། འགག་སྒོ་དང་གྲུ་ཁའི་འགྲོ་ལུགས་སྣ་ཚོགས་པ་གསལ་པོ་བཟོས་ཟིན་རྗེས། མཉན་
དཔོན་གྱིས་གྲུ་པ་སུམ་ཆའི་གཉིས་ལ་མཚན་མོ་དེར་གྲུ་ལས་འབབ་འཐུས་ཆོག་མཆན་
སྤྲད་པ་རེད།
མཚན་མོ་ཟིན་པས་མཱ་སེའི་གློག་འོད་རྣམ་པར་བཀྲ་བ་དང་། ཚ་དུབ་ཆེ་བའི་དབྱར་
ཁའི་མཚན་མོར་གྲོང་ཁྱེར་དེར་མི་སྐད་དང་། འཁོར་ལོའི་སྒྲ་དང་། རྟ་ལྕག་གི་སྒྲ་དང་། ལྷོ་
ཕྱོགས་ཀྱི་དགའ་སྤྲོའི་རྣམ་པ་བཅས་ཀྱིས་ཁེངས་ནས་འཁྲུག་ཆ་ཤིན་ཏུ་དོད་པོར་མ་ཟད།
སྒོག་དྲི་འདྲེས་པའི་ཚོད་མའི་དྲི་མ་ངམ་ངམ་འཐུལ་བ་རེད།
རྒྱ་མཚོར་ཟླ་བ་མང་པོ་འཁྱར་བའི་འགྲུལ་པ་དེ་བཅུ་པོས་གྲུ་ཁར་བབས་མ་ཐག་
རུ་ཉིས་སྒྲིག་བསྒྲིགས་པ་དང་། བློ་དོགས་མི་བདེ་ཞིང་གྲོང་ཁྱེར་ལ་མ་གོམས་པའི་སྣང་བ་
འཆར་བས་ཐེ་ཚོམ་དང་བཅས་དལ་བུར་མདུན་ལ་སྐྱོད་མགོ་ཚུགས།
ཁོ་ཚོས་གོམ་པ་ལིང་ལིང་སྤོ་བཞིན་སྐྱོད་པས་ག་ལེར་ལ་མཚོ་ཁ་བར་དུ་ཤར་བགྲོད་
ཐུབ་པའི་སྲང་ལམ་ཆུང་ངུ་དེ་ཚོ་རྙེད། རྒྱ་མཚོའི་སྟེང་གི་མཐའ་མའི་ཉིན་བདུན་ཅུའི་
རིང་ལ་བུད་མེད་བསྟེན་འདོད་ཇེ་ཆེ་ཇེ་ཆེར་ཕྱིན་ནས་ཚད་པའི་ནད་བཞིན་དུ་ཁོ་ཚོར་
སྡུག་བསྔལ་སྦྱིན་པ་དང་། སད་ལེ་སི་ཐིན“ཏུག་ལོ་སེས་ནོར་མན་དྷེ་པ་འཁྲིད་ནས་མདུན་
350

མགུལ་རྒྱན།
ལ་འགྲོ་བཞིན་ཡོད། ཁོ་ནི་ཕོ་གསར་གཟུགས་རིང་སྟོབས་ཆེན་གྲུང་ཤ་དོད་པོ་ཞིག་ཡིན་པ་
དེས་ས་ཆ་གང་དུ་བཟང་བ་ཚོད་དཔག་བྱེད་ཐུབ་བགྱི་ཡོད། འོན་ཏེ་གྲུ་ཁར་རྒྱུན་དུ་ཐོན་
པའི་གྲུ་པ་ཚོའི་བར་གྱི་འཁྲུག་རྩོད་ནང་ཞུགས་པ་ཤིན་ཏུ་ཉུང་ལ། ཐ་མ་དེའི་ནང་དུ་ཚུད་
ཚེ་ཁོ་ནི་སུ་གང་ལའང་སྐྲག་བགྱི་མེད། མུན་པ་ནག་པའི་སྲང་ལམ་དག་ནི་ས་འོག་གི་ཆུ་
འགྲོ་དང་འདྲ་བར་མཚོ་འགྲམ་བར་དུ་མར་བབས་པ་དང་། དྲི་ངན་སྐྱུག་བྲོ་པོ་ཞིག་ཁ་བ་
དེ་ནི་དབུལ་ཕོངས་སྡོད་ཁུལ་གྱི་དྲི་ངད་རེད། སད་ལེ་སི་ཐིན་གྱིས་ཚམ་ཚོམ་ཅུང་བྱས་
རྗེས་བར་ཁྱམས་དང་འདྲ་བའི་ལམ་བུ་ཀྱག་ཀྱོག་གཅིག་བདམས་པ་རེད། དུད་ཁྱིམ་ཚང་
མའི་སྒོ་ཐོད་དུ་བཞུ་མར་འབུར་དུ་ཐོན་པ་རེ་སྤར་བ་དང་། ཚོན་ཁྲ་ཅན་གྱི་སྒྲིབ་ཤེལ་སྒྲོན་
ཁེབས་ཀྱི་སྟེང་དུ་ཨང་རྟགས་ཧ་ཅང་ཆེན་པོ་བཀོད་ཅིང་། སྒོ་མཆོར་གུ་དོག་པོའི་འོག་ཏུ་
ཁོལ་མོ་བཞིན་དུ་པང་ཁེབས་བཅིངས་པའི་བུ་མོ་ཚོ་རྐུབ་སྟེགས་ཀྱི་སྟེང་ན་བསྡད་ཡོད།
དེ་ཚོས་མི་དེ་ཚོ་ཡོང་བ་རིག་མ་ཐག་ཏུ་ཡར་ལངས་ཏེ་ཁྲོམ་དཀྱིལ་གྱི་ཡུར་བུའི་ཁར་གོམ་
པ་གཉིས་གསུམ་རེ་ཡོང་ནས་མི་དེ་ཚོའི་འགྲོ་ལམ་བཀག་ཅིང་། ཁོ་ཚོ་ནི་ག་ལེར་ལ་འགྲོ་
བཞིན་ལ་ལས་གླུ་ལེན་པ་དང་། ལ་ལས་དགོད་བཞིན་སྨད་འཚོང་མ་དེ་ཚོའི་བཙོན་ཁང་
ལྟ་བུའི་ཁང་བུ་དང་ཉེ་བར་བཅར་བས་ཐམས་ཅད་སྤྲོ་བ་རབ་ཏུ་བརྟས།
སྐབས་རེ་ཁང་པ་མདུན་མའི་སྦུག་ནས་ཀོ་བ་རྫ་མདོག་གིས་བཏུམས་པའི་བར་སྒོ་གློ་
བུར་ཕྱེ་སྟེ། བུ་མོ་རྒྱགས་པ་ཕྱི་གོས་མ་གྱོན་པ་ཞིག་ཐོན་ཡོང་ནས། སི་སྐུད་དཀར་པོ་ལས་
གྲུབ་པའི་དྲ་མིག་ཆེན་པོའི་ཤ་འབྱར་གྱི་ནང་ནས་བརླ་ཤ་སྦོམ་པོ་དང་ཞྭ་རིལ་རྒྱགས་པ་
གསལ་གསལ་ཐིང་ཐིང་མངོན་པ་དང་། སྨད་ལྭ་ཐུང་བས་སྨད་ལྭ་མི་འདྲ་བར་སྐེད་རགས་
ལྷུག་ལྷུག་གཅིག་ལྟར་སྣང་ཞིང་། བྲང་དང་། དཔུང་མགོ་དང་། ཕྲག་པ་གཉིས་ཀྱི་ཤ་རྒོད་
ཟིང་སྐྱ་འདོལ་འདོལ་དེ་ཚོ་མཐའ་སྒྲིལ་སེར་པོ་བཏང་བའི་དར་སྲི་ནག་པོའི་བྲང་ངོས་ཀྱི་
ཕྱིར་མངོན། མོས་ཐག་རིང་པོའི་ས་ནས “འདིར་ཕེབས་ཤོག ཕོ་གསར་རྫིག་པོ་ཚོ” ཞེས་
351

འཛམ་གླིང་རྩོམ་རིག་གྲགས་ཅན་བོད་འགྱུར་དཔེ་ཚོགས།
སྐད་འབོད་བྱེད་བཞིན་དུ་ཐོན་ཡོང་སྟེ། ཁོ་ཚོའི་ཁྲོད་ནས་གཅིག་བཟུང་ནས། སྡོམ་གྱིས་
རང་ལས་ཆེ་བའི་འབུ་ལ་ཁ་གཏད་ཇི་ལྟར་འཇལ་བ་དེ་བཞིན་དུ་ཨུ་ཚུགས་ཀྱིས་སྒོའི་
ཕྱོགས་སུ་འཐེན་པར་བྱེད། གྲུ་པ་དེ་ནི་འབྲེལ་འདྲིས་དེ་འདྲས་སྤྲོ་ངར་འཕེལ་ཞིང་། ཉབ་
བེ་ཉོབ་བེའི་ངང་ལ་འགོག་རྒོལ་བྱེད་པ་དང་། གཞན་ཚོས་འགྲོ་མཚམས་བཞག་ནས་ལྟ་
བཞིན་དུ་འཕྲལ་མར་འཛུལ་སྙིང་བྲོ་ལ་འདོད་པ་འཕེལ་བར་བྱེད་པའི་འཆམ་འཆམ་དེ་
ཡུན་རིང་ཙམ་བྱེད་ཀྱང་འདོད་པས་ཐེ་ཚོམ་ངང་ལ་ལུས། རྗེས་སུ་བུ་མོ་དེས་དཀའ་བ་
ཚད་མེད་སྤྱད་ནས་གྲུ་པ་དེ་གཞུང་སྒོའི་ཁར་འཁྲིད་ཐུབ་ཙམ་བྱུང་ནས་མི་དེ་ཚོ་ཁོའི་ཕྱི་
བཞིན་འཛུལ་ལ་ཉེ་བའི་ཚེ། གཞང་ཁང་བཟང་ངན་ཧ་གོ་མཁན་སད་ལེ་སི་ཐིན•ཏུག་ལོ་
སེ་ཟེར་མཁན་དེས་གློ་བུར་དུ “མར་ཤན་ཊེ། མ་འཛུལ་ཅིག ས་ཆ་དེ་ཡག་པོ་ཡོད་པ་མ་
རེད” ཅེས་སྐད་བརྒྱབ།
གྲུ་པ་དེས་ལམ་སེང་ཁ་ལ་ཉན་ནས་ཤེད་ཀྱིས་གཅིག་དཀྲུགས་ཏེ་མོའི་ལག་པ་ནས་
ཐར་བར་བྱས་པ་དང་། གྲོགས་པོ་དེ་ཚོས་སླར་ཡང་རུ་སྟར་སྒྲིག་ཅིང་། རྒྱབ་ནས་རབ་ཏུ་
ཁྲོས་པའི་བུ་མོ་དེའི་ངན་སྨྲས་ཚིག་རྩུབ་ཀྱི་སྒྲ་གྲག་ཡོང་། དེ་དུས་ཁོ་ཚོའི་མདུན་གྱི་སྲང་
ལམ་ཧྲིལ་པོར་སྒོ་སྲུབས་ནས་གྲག་ཡོང་བའི་འུར་ཅོར་གྱི་སྒྲས་ཁེངས་པ་དེ་ཚོས་སྐད་
འཛེར་འཛེར་ངང་ཁོ་ཚོར་ནང་དུ་ཤོག་ཅེས་འབོད་ཅིང་། ཡག་ཚུལ་དང་བཟང་ཚུལ་
མང་པོ་ཁས་ལེན་བྱས། ཁྲོམ་སྲང་གི་གྱེན་ལམ་ཧྲིལ་པོར་འདོད་ལྷའི་སྒོ་མོ་སྲུང་མཁན་
དེ་ཚོས་མགོ་སྐོར་བསླུ་བྲིད་ཀྱི་གཏམ་ཕ་ཕྱོགས་ནས་ཚིག་གཅིག་དང་། འདི་ཕྱོགས་ནས་
ཚིག་གཅིག་སྨྲ་བ་དང་། ཐུར་ལམ་ནས་རེ་བ་ཟད་པའི་བུ་མོ་དེ་ཚོས་མཐོང་ཆུང་དང་
བརྙས་བཅོས་ཕོག་པའི་སེམས་ནས་ཐོན་པའི་ངན་སྨྲས་ཚིག་རྩུབ་ཀྱི་གཏམ་ཕ་ཕྱོགས་
ནས་ཚིག་གཅིག་དང་འདི་ཕྱོགས་ནས་ཚིག་གཅིག་སྨྲས་པ་གྲག་ཅིང་། ཁོ་ཚོ་དེ་ཚོའི་
དཀྱིལ་དུ་བཙིར་ནས་འགྲོ་བཞིན་འགྲོ་བཞིན་སྤྲོ་ངར་ཇེ་ཆེར་འཕེལ། ཁོ་ཚོར་ད་དུང་མི་
352

མགུལ་རྒྱན།
ཚོགས་མང་པོ་ཡང་ཡང་ཐུག་པའི་ནང་གི་ཁག་ཅིག་ནི་འགྲོ་དུས་བརླ་ཤའི་སྟེང་དུ་དཔའ་
དམ་བརྡབས་སྒྲ་ཐིང་ཐིང་དུ་གྲག་པར་བྱེད་མཁན་གྱི་དམག་མི་ཡིན་པ་དང་། ཁག་ཅིག་
ནི་ཁོ་ཚོ་དང་འདྲ་བའི་གྲུ་པ་ཡིན་ཞིང་། ད་དུང་ཁག་ཅིག་ནི་ཁེར་འགྲོ་ཁེར་འོང་བྱེད་
མཁན་ཁྲོམ་པ་ཐ་མལ་པ་དང་ཚོང་པ་རེད། གང་སར་བཞུ་མར་དྲོད་ལམ་ལམ་སྤར་བའི་
སྲང་ལམ་ཆུང་ཆུང་རིག་རྒྱུ་ཡོད་ལ། ཁའོ་ཧྥེ་ཁང་ཆུང་ཆུང་ལས་གྲུབ་པའི་འཐོམ་བྱེད་ཕོ་
བྲང་དང་། གང་སར་ཆུ་སྙིགས་རྒྱུ་ཞིང་རྐང་འདྲེད་ཤོར་སླ་བའི་རྡོ་གཅལ་གྱི་ལམ་དང་།
གཞོགས་གཉིས་ཀར་བུད་མེད་ཀྱི་ལུས་ལས་གྲུབ་པའི་གྱང་གི་གསེང་བཅས་ནས་ཁོ་ཚོས་
ཤར་རེར་བསྐྱོད།
མཐའ་མར་ཏུག་ལོ་སེས་སེམས་ཐག་བཅད་དེ་ཕྱི་དབྱིབས་ཅུང་ལེགས་པའི་ཁང་པ་
ཞིག་གི་སྒོ་ཁར་འགྲོ་མཚམས་བཞག་ནས་རོགས་ཟླ་དེ་ཀུན་ལ་འཛུལ་ཞིག་ཅེས་སྨྲས།
2
དེ་ནི་ཅི་དགར་རོལ་བའི་དུས་སྟོན་རེད། གྲུ་པ་དེ་བཅུ་པོས་ཆུ་ཚོད་བཞིའི་ནང་མངོན་
འདོད་བརྩེ་དགའ་དང་ཨ་རག་གི་བདེ་བར་ལོངས་སུ་སྤྱད་ནས། འཁྱུག་ཙམ་གྱི་རིང་ལ་ཟླ་
བ་དྲུག་གི་གླ་ཕོགས་དེ་འདྲ་བྱས་ཏེ་གཏོར་ཚར་བ་རེད།
ཁོ་ཚོས་རྫིག་ཉམས་དང་ཆེ་ཉམས་ངང་ཚོམས་ཆེན་དུ་བསྡད་པ་དང་། ཟུར་ཁུག་གི་
སྒྲོག་ཙེ་ཆུང་ཆུང་ཞིག་གི་འཁྲིས་ན་བསྡད་པའི་འཛད་སྤྱོད་པ་དཀྱུས་མ་རྙིང་པ་དེ་ཚོར་
སྡང་མིག་ལྟ་བར་བྱེད་ཅིང་། བསྒུགས་ནས་བསྡད་པའི་བུ་མོ་དེ་ཚོའི་ཁྲོད་ནས་གཅིག་གིས་
མི་དེ་ཚོར་ཞབས་ཕྱི་ཞུ་བར་རྒྱུགས་ཏེ་དེ་ཚོའི་གམ་དུ་བསྡད། བུ་མོ་དེ་ཚོའི་ཁྲོད་ནས་ལ་
ལའི་ཆ་ལུགས་ནི་ཕྲུ་གུ་རྒྱགས་པ་ལྟར་འཆོས་ཡོད་པ་དང་། ལ་ལའི་ཆ་ལུགས་ནི་རོལ་
353

འཛམ་གླིང་རྩོམ་རིག་གྲགས་ཅན་བོད་འགྱུར་དཔེ་ཚོགས།
དབྱངས་ཇ་སྟོན་ཐོག་གི་གཞས་མ་ལྟར་དུ་སྣང་ངོ་། །
གྲུ་པ་ཚོ་སླེབས་པ་དང་མི་རེས་བུ་མོ་སྡོད་རོགས་རེ་བདམས་ནས་མཚན་གང་གམ་
དུ་ཉར། དེ་ཡང་མི་སེར་དཀྱུས་མ་ཚོ་ནི་བྲོ་བ་མི་འདྲ་བ་ཡང་ཡང་བརྗེ་རྒྱུར་དགའ་པོ་མེད་
པས་རེད། ཁོ་ཚོས་སྒྲོག་ཙེ་གསུམ་མཉམ་དུ་བསྒྲིགས་པ་དང་། བྱུར་པོར་བཀང་བའི་ཨ་
རག་གྷི་ལ་སི་དང་པོ་དེ་འཐུངས་རྗེས་རུ་སྟར་གཉིས་པོ་དེ་སྟར་པ་གཅིག་ལ་གྱུར་མོད། བུ་
མོ་མང་དུ་ཕྱིན་ཏེ་གྲུ་པ་དང་མི་གྲངས་གཅིག་པ་ཆགས་རྗེས་སླར་རྡོ་སྐས་ཀྱི་སྟེང་དུ་གྲལ་
སྟར་བསྒྲིགས་པ་རེད། མངོན་འདོད་བརྩེ་དགའི་རུ་ཤོག་དེ་ཁང་པ་རེ་རེ་བཞིན་གྱི་སྒོ་ཆུང་
ཁག་ནང་འཛུལ་མ་ཟིན་བར་ཕོ་མོ་ཆ་འགྲིག་རེ་རེའི་རྐང་པ་བཞི་པོའི་རྡོག་སྒྲ་རྡོ་སྐས་ཀྱི་
སྟེང་དུ་ཡུན་རིང་གྲག
དེ་འཕྲལ་ཁོ་ཚོ་ཐོག་ཁ་ལས་ཨ་རག་འཐུང་བར་བབས་ནས་ཡོང་བ་དང་། ཨ་རག་
འཐུངས་རྗེས་ཐོག་ཁར་འཛེགས་ནས་འགྲོ་ཞིང་། ཡུད་ཙམ་སོང་རྗེས་སླར་བབས་ནས་ཡོང་།
ད་ཆ་ཁོ་ཚོ་ར་བཟི་གྲབས་ཡོད་པས་ཁ་རོག་མི་སྡོད་ཅིང་། ཚང་མའི་མིག་དམར་པོར་
གྱུར་ཏེ་སེམས་སོང་བྱམས་པ་པུས་མོའི་སྟེང་ལ་སྡོད་དུ་བཅུག་ནས་ལ་ལས་གླུ་ལེན་པ་
དང་། ལ་ལས་སྐད་རྒྱག་པ་དང་། སྒྲོག་ཙེར་ཁུ་ཚུར་བསྣུན་པ། མིད་པའི་ནང་ལ་ཨ་རག་
རྒྱོང་བ་བཅས་བྱས་ཏེ་སྐྱེ་འགྲོའི་རྒྱུད་ལ་མངའ་བའི་དམུ་རྒོད་ཀྱི་རང་གཤིས་དམར་རྗེན་
དུ་མངོན་ཅི་ཐུབ་བྱེད། ཁོས་གཞན་ལས་ཉུང་བ་འཐུངས་མེད་ཀྱང་གཞན་ལྟར་བཟི་
རྟགས་ཡོངས་སུ་དམར་རྗེན་དུ་ཐོན་མེད་པས་ད་དུང་བསམ་གཞིགས་བྱེད་ཐུབ་པ་དང་།
ཁོའི་གཤིས་ཀ་འཇམ་ཞིང་མོ་དང་གླེང་མོལ་འདྲ་བྱེད་འདོད། ཁོའི་སེམས་པ་ཅུང་འཁྲུག་
ནས་ཁོ་རང་གི་བཀོད་པར་རྦད་དེ་རང་ཉན་བགྱི་མེད་པར། ད་ལྟ་དྲན་ཙམ་ཡིན་པའི་བྱ་
བ་ལམ་སེང་བརྗེད་པར་བརྟེན། ཁོས་དང་ཐོག་ཅི་ཞིག་བཤད་འདོད་པ་སོ་སོས་གསལ་པོ་
དྲན་བགྱི་མེད་པ་རེད།
354

མགུལ་རྒྱན།
ཁོས་གད་མོ་དགོད་བཞིན་དུ། “བྱས་ན། བྱས་ན། ཁྱོད་རང་འདི་གར་ཡུན་རིང་པོ་
བསྡད་པ་ཡིན་ནམ” ཞེས་བསྟུད་མར་ཐེངས་གཉིས་བཤད།
བུ་མོ་དེས “ཟླ་བ་དྲུག་ཕྱིན་སོང” ཞེས་ལན་བཏབ།
དེ་ནི་ཀུན་སྤྱོད་བཟང་བའི་དཔང་རྟགས་ཡིན་པ་བཞིན་དུ་ཁོས་མོ་ལ་མོས་པོ་བྱུང་
བའི་རྣམ་འགྱུར་ཞིག་བསྟན་པ་དང་། དེ་འཕྲལ་ཁོས “ཁྱོད་རང་ལས་ཀ་འདི་ལ་དགའ་པོ་
ཡོད་པས” ཞེས་དྲིས།
མོས་ཐེ་ཚོམ་ཡུད་ཙམ་བྱས་རྗེས་ཅི་བྱ་གཏོལ་མེད་ངང་། “ག་ལེར་ལ་གོམས་རྒྱུ་ཞིག་
འདུག་ལགས། ལས་ཀ་འདི་ལས་ཀ་གཞན་ལས་ཞན་པ་ཡོད་པའི་ངེས་པ་མེད། གཡོག་མོ་
བྱས་ནའང་འདྲ། སྨད་འཚོང་མ་བྱས་ནའང་འདྲ། གང་ལྟར་སྡུག་ལས་རྐྱང་རྐྱང་རེད”
ཅེས་བཤད།
ཁོས་སྙིང་གཏམ་དེ་དག་ལ་ཉན་རྗེས་སླར་ཡི་རང་བའི་རྣམ་འགྱུར་བསྟན་པ་རེད།
“ཁྱོད་རང་ཡུལ་འདི་གའི་མི་མ་རེད་པས” ཞེས་ཁོས་དྲིས།
མོས་མགོ་བོ་ལྕོག་ཙམ་བྱས་པ་ལས་ལན་མ་བཏབ།
“ས་ཐག་རིང་པོ་ཞིག་ནས་ཡོང་བ་ཡིན་ནམ།”
མོས་ད་གིན་ལྟར་སླར་མགོ་བོ་ལྕོག་ཙམ་བྱས།
“ག་ནས་ཡོང་ངམ།”
མོས་བསམ་གཞིགས་དང་དྲན་གསོ་བྱེད་པ་དང་འདྲ་ཞིང་། ཡུད་ཙམ་སོང་རྗེས།
66ཕེར་ཕི་ཉི་ཨན[1]” ཞེས་ཆིག་ལབ་རྒྱག་པ་ལྟར་སྨྲས།
ཁོས་སླར་ཡང་ཧ་ཅང་མོས་པོ་བྱུང་བ་ལྟར། “ ཨ་ལས་དེ་འདྲ་ཡིན་པ་རེད” ཅེས་བཤད།
མོས་ཕྱིར་སློག་ནས་ཁོ་ལ། “ཁྱེད་རང་གྲུ་པ་རེད་པས་ལགས” ཞེས་དྲིས།
[1]ཕེར་ཕི་ཉི་ཨན་ནི་ཧྥ་རན་སིའི་ལྷོ་རྒྱུད་ཀྱི་ས་དབུས་རྒྱ་མཚོ་དང་ཐག་ཉེ་བའི་གྲོང་ཁྱེར་ཞིག་རེད།
355

འཛམ་གླིང་རྩོམ་རིག་གྲགས་ཅན་བོད་འགྱུར་དཔེ་ཚོགས།
“རེད་ད། མཛེས་མ།”
“ཁྱེད་རང་ས་ཐག་རིང་པོ་ནས་ཡོང་བ་ཡིན་ནམ།”
“ཡིན་དང་ཡིན། ངས་ཡུལ་ལུང་དང་གྲུ་ཁ་མང་པོ་མཐོང་མྱོང་། ག་རེ་ཡིན་ན་ཡང་
མཐོང་མྱོང་ཡོད།"
“ཁྱེད་རང་གིས་ས་གཞི་རིལ་མོར་སྐོར་བ་གཅིག་བསྐོར་ཡོད་འགྲོ་ལགས།”
“དེ་ཨ་ཅང་ཅང་། སྐོར་བ་ཐེངས་གཅིག་གིས་མི་འདའ་བར་ཐེངས་གཉིས་བསྐོར་
ཚར།”
མོས་སླར་ཡང་ཐེ་ཚོམ་གྱི་རྣམ་འགྱུར་ཞིག་སྟོན་པ་ནི་དྲན་ཤེས་ཀྱི་ནང་ནས་གཏིང་
བརྗེད་སོང་བའི་བྱ་བ་འཚོལ་བ་དང་འདྲ་ཞིང་། ཡུད་ཙམ་སོང་རྗེས་ད་གིན་དང་ཅུང་མི་འདྲ་
བར་སྒམ་ནན་ངང་། “ཁྱེད་རང་ལ་ལམ་བར་དུ་གྲུ་མི་ཉུང་བ་ཐུག་བྱུང་ངམ” ཞེས་དྲིས།
“དེ་ལོས་ཡིན། མཛེས་མ།”
“ཁྱེད་རང་ལ་རླུང་ཁྲོད་འཕགས་མ་རྟགས་ཅན་གྱི་གྲུ་དེ་ཐུག་མྱོང་ངམ།”
ཁོ་འཚེར་སྒྲ་དང་བཅས་གད་མོ་ཤོར།
“གཟའ་འཁོར་གོང་མར་ཐུག་ཚར་ཙམ་ཡིན།”
མོའི་མཁུར་ཚོས་ལ་ཁྲག་མདངས་མེད་པར་སྐྱ་བོར་གྱུར་ཅིང་། “དངོས་གནས།
དངོས་གནས་རེད་པས" ཞེས་དྲིས།
“དངོས་གནས་རེད། ངས་ད་ལྟ་རང་ལ་སྐད་ཆ་བཤད་པ་ལྟར་རེད།”
“ཁྱེད་རང་གིས་རྫུན་བཤད་ཡོད་པ་མ་རེད་པ།”
ཁོས་ལག་པ་གཅིག་ཡར་བརྐྱངས་ནས། “བྱམས་བརྩེའི་བདག་ཉིད་གནམ་བདག་
དཔང་དུ་བཞག་ཆོག” ཅེས་བཤད།
“བྱས་ན། ཁྱེད་རང་གིས་སད་ལེ་སི་ཐིན•ཏུག་ལོ་སེ་ད་དུང་གྲུ་དེའི་ནང་དུ་ཡོད་མིན་
356

མགུལ་རྒྱན།
ཤེས་བགྱི་ཡོད་པས་ལགས།”
ཁོ་ཧོན་འཐོར་བ་དང་དོགས་མི་བདེ་བར་གྱུར་ཅིང་། ལན་མ་བཏབ་གོང་ལ་མོའི་
སེམས་དོན་རྟོགས་པ་བྱེད་དགོས་སྙམ།
“ཁྱེད་རང་གིས་ཁོང་ངོ་ཤེས་བགྱི་ཡོད་པས། "
མོ་ཡང་དོགས་འཆར་སྐྱེས།
“འོ་དེ་ལགས། ངས་ངོ་ཤེས་བགྱི་མེད་ལགས། བུ་མོ་ཞིག་ཡོད་པ་དེས་ཁོང་ངོ་ཤེས་
བགྱི་འདུག”
“འདི་གའི་བུ་མོ་ཞིག་རེད་པས།"
“རེད་ལགས། ཉེ་འཁོར་ནས་རེད།
66སྲང་ལམ་འདིར་ཡོད་རེད་པས།”
“ཡོད་མ་རེད། སྲང་ལམ་གཞན་ཞིག་ན་ཡོད་རེད།
“བུ་མོ་ཇི་འདྲ་ཞིག་འདུག་གམ།”
“ང་དང་འདྲ་པོ་ཞིག་མ་གཏོགས་གཞན་ཇི་འདྲ་ཞིག་ཡོང་སྲིད་བགྱི་རེད།”
“བུ་མོ་དེས་ཁོང་བཙལ་ནས་ཅི་བྱེད་འདོད་པ་ཡིན་ནམ།”
“དེ་ངས་མི་ཤེས། ཕ་ཡུལ་གཅིག་པ་ཡིན་ཡང་སྲིད།”
ཁོ་གཉིས་ཀྱིས་ཕན་ཚུན་འབྲུ་ཚུགས་སུ་ལྟ་བཞིན་གཉིས་ཀས་ཕ་རོལ་པོའི་འདྲེན་
བྱེད་ཀྱི་ནང་ནས་གསང་དོན་འདྲ་རྟོགས་པར་འདོད་པ་དང་། ཁོ་གཉིས་བར་གནས་ཚུལ་
ཚབས་ཆེན་པོ་ཞིག་ཐོན་རྒྱུ་ཡིན་པ་ཚོར་ཞིང་སྔོན་དཔག་ཐུབ་པ་རེད།
“ངས་བུ་མོ་དེ་དང་ཐུག་ཙམ་བྱས་ན་འགྲིག་བགྱི་རེད་པས” ཞེས་ཁོས་སླར་ཡང་དྲིས།
“ཁྱེད་རང་གིས་ཁོང་ལ་ཅི་བཤད་རྩིས་ཡོད་དམ་ལགས།”
“ངས། ངས། ང་ལ་སད་ལེ་སི་ཐིན·ཏུག་ལོ་སེ་ཐུག་མྱོང་ཞེས་བཤད་དགོས་
357

འཛམ་གླིང་རྩོམ་རིག་གྲགས་ཅན་བོད་འགྱུར་དཔེ་ཚོགས།
བསམས་བྱུང་།”
“ཁོང་གཟུགས་པོ་ཐང་ཐང་ཡིན་བགྱི་རེད།”
“ང་རང་གཉིས་ལས་ཞན་པ་མི་འདུག ཕོ་གསར་དེ་ཧ་ཅང་ཐང་པོ་འདུག”
མོས་སླར་ཁ་རོག་ལ་བསྡད་ཅིང་། བསམ་བློ་ཡུད་ཙམ་བཏང་རྗེས་ཐ་ངེ་ཐིང་ངེའི་ངང་།
“རླུང་ཁྲོད་འཕགས་མ་རྟགས་ཅན་དེ་གང་ཕྱོགས་སུ་ཕྱིན་སོང་ངམ་ལགས” ཞེས་དྲིས།
“མཱ་སེར་བསྡད་འདུག”
མོ་ཧོབ་སྟེ་དབང་མེད་དུ་མཆོང་བར་ཐལ།
“དངོས་གནས་རེད་པས་ལགས།”
“དངོས་གནས་རེད།”
“ཁྱེད་རང་གིས་ཏུག་ལོ་སེ་ངོ་ཤེས་བགྱི་ཡོད་པས་ལགས།"
“ངོ་ཤེས་བགྱི་ཡོད།
མོས་སླར་ཚམ་ཚོམ་ཡུད་ཙམ་བྱས་རྗེས་སྐད་གདངས་དམའ་པོའི་ཐོག་ནས། “ཧ་ཅང་
ཡག་པོ་བྱུང་།” ཞེས་ཤོབ་ཤོབ་ཏུ་བཤད།
“ཁྱེད་རང་གིས་ཁོང་བཙལ་ནས་ག་རེ་བྱེད་དམ།”
“ཡག་པོ་གསོན་ཨང་། ཁྱེད་རང་གིས་ཁོང་ལ་འདི་འདྲ་ཞེས་གསུང་རོགས། ད་
གཡུགས་ཞོག གང་ཡང་བཤད་མི་དགོས།
ཁོས་མོ་ལ་ལྟ་བཞིན་དུ་བློ་དེ་བས་མི་བདེ་བར་གྱུར་ཅིང་། ཡང་སྙིང་ག་རེ་བྱས་མིན་
ཤེས་པར་འདོད།
“ཁྱོད་རང་གིས་ཀྱང་ཁོང་ངོ་ཤེས་བགྱི་ཡོད་པས།"
མོས “ངོ་ཤེས་བགྱི་མེད” ཅེས་བཤད།
“འོ་ན། ཁྱོད་ཀྱིས་ཁོང་འཚོལ་དགོས་དོན་ག་རེ་ཡིན་ནམ།”
358

མགུལ་རྒྱན།
མོས་གློ་བུར་དུ་སེམས་ཐག་བཅད་དེ་ཡར་ལངས་ནས་ཚོང་འཛིན་མ་ཡོད་སའི་ཚོང་སྒྲོམ་
གྱི་ཕྱོགས་སུ་རྒྱུགས་ཏེ།ཤིང་འབྲས་ལེ་མོན་རྡོག་གཅིག་བླངས་ནས་གཏུབས་པ་དང་། ལེ་མོན་
གྱི་ཁུ་བ་གྷི་ལ་སི་ཞིག་ནང་བཙགས་རྗེས། ཆུ་ཁེངས་པར་བསྲེས་ནས་འཁྱེར་ཡོང་སྟེ།“འདི་
ཐུངས་ཤིག” ཅེས་ཁོ་ལ་བཤད།
“རྒྱུ་མཚན་ག་རེ་རེད།”
“ཁྱོད་རང་ར་དྭངས་པའི་ཆེད་དུ་ཡིན། ངས་ད་དུང་ཁྱེད་རང་ལ་སྐད་ཆ་བཤད་རྒྱུ་
ཡོད།”
ཁོས་ཉན་མདོག་ཁ་པོའི་ངང་ནས་འཐུངས་པ་དང་། ལག་པའི་རྒྱབ་ཀྱིས་མཆུ་ཏོ་ཕྱིས་
ཙམ་བྱས་ཏེ། “འོ་ལགས་སོ།།ད་ཤོད་དང་།” ཞེས་བཤད།
“ཁྱེད་རང་གིས་ང་དང་འཕྲད་མྱོང་ཡོད་ལུགས་དང་། ངས་ཁྱེད་རང་ལ་བཤད་
པའི་སྐད་ཆ་སུའི་ཁ་ནས་ཐོན་པ་ཁོང་ལ་མི་བཤད་རྒྱུ་ཁས་ལེན་དགོས། མནའ་ཞིག་སྐྱེལ་
རོགས།”
ཁོས་གཡོ་ཟོལ་གྱིས་ལག་པ་ཡར་བརྐྱངས།
“གནམ་བདག་དཔང་དུ་འཛུགས་བགྱི་ཡིན་ཞེས་མནའ་སྐྱེལ་རོགས།’
“གནམ་བདག་དཔང་དུ་འཛུགས་བགྱི་ཡིན།”
“འོ་ལགས་སོ། །ཁྱེད་རང་གིས་ཁོང་ལ་ཁོང་གི་པ་ལགས་དང་། ཨ་མ་ལགས། གཅེན་
པོ་བཅས་ཚང་མ་གྲོངས་ཚར་སོང་ཞེས་བཤད་རོགས། ཁོང་གསུམ་ཀ་ཟླ་བ་གཅིག་གི་ནང་
དུ་རྒྱུ་ཚད་ཀྱི་ནད་ཕོག་ནས་གྲོངས་སོང་། དེ་ནི1883ལོའི་ཟླ་བ1པོའི་ནང་ཡིན་པས། ད་
བར་ལོ་གསུམ་དང་ལོ་ཕྱེད་ཕྱིན་ཚར་བ་རེད།”
ད་ཆ་ཁོའི་ལུས་ཡོངས་ཀྱི་ཁྲག་རྒྱུན་འཁོལ་བ་དང་། ཡུད་ཙམ་རིང་སེམས་པ་འཁྲུག་
ནས་ལན་ཚིག་གཅིག་ཀྱང་མ་དྲན་ཞིང་། དེ་འཕྲལ་བློ་དོགས་འཆར་ནས། “དངོས་གནས་
359

འཛམ་གླིང་རྩོམ་རིག་གྲགས་ཅན་བོད་འགྱུར་དཔེ་ཚོགས།
རེད་པས” ཞེས་དྲིས།
“དངོས་གནས་རེད།”
“ཁྱོད་ལ་སུས་བཤད་བྱུང་ངམ།”
མོའི་ལག་པ་ཟུང་གིས་ཁོའི་ཕྲག་པ་མནན་པ་དང་། ཁོ་ལ་འབྲུ་ཚུགས་སུ་ལྟ་བཞིན། “ཁྱེད་
རང་གིས་ཕྱི་ལ་གང་བྱུང་དུ་མི་བཤད་རྒྱུའི་མནའ་སྐྱེལ་ལམ” ཞེས་བཤད།
“ངས་མནའ་བསྐྱལ་ཆོག”
“ང་ནི་ཁོང་གི་གཅུང་མོ་ཡིན།”
“ཧྥུ་རོན་སོ་ཝ་སི” ཞེས་ཁོའི་ཁ་ནས་མོའི་མིང་ཧོབ་སྟེ་འབོད་པར་ཐལ།
མོས་སླར་ཁོ་ལ་འབྲུ་ཚུགས་སུ་ཡུད་ཙམ་བལྟས་པ་དང་། དེ་འཕྲལ་སྨྱོ་བ་ལྟར་གྱི་
འཇིགས་སྣང་དང་ཚད་ལས་འདས་པའི་དངངས་སྐྲག་གི་ཁྲོད་དུ་ཧ་ལམ་ཁ་ནས་ཐོན་མེད་པ་
ལྟར་གྱི་ཤིན་ཏུ་དམའ་བའི་སྐད་ཀྱིས། “ཨ་ཙི། ཨ་ཙི། རང་ཡིན་པས། སད་ལེ་སི་ཐིན” ཞེས་
ཤོབ་ཤོབ་ཏུ་བཤད།
ཁོ་གཉིས་ཀྱིས་ཕན་ཚུན་ལྟ་བཞིན་ཧ་ལས་ཧོན་འཐོར་ངང་ལུས།
མཐའ་འཁོར་གྱི་རོགས་ཟླ་ཚོ་ནི་སྐད་ཅོར་འུར་ཅོར་རྒྱག་བཞིན་ཡོད་པ་དང་། གྷི་ལ་
སིའི་སྒྲ་དང་། ཁུ་ཚུར་གྱི་སྒྲ་དང་། རྟིང་པས་གཞས་དང་མཉམ་དུ་རམ་འདེགས་བྱེད་པའི་
སྒྲ་བཅས་དང་། བུད་མེད་ཀྱིས་བཙིར་སྐད་བརྒྱབ་ནས་འབོད་པའི་སྒྲ། གླུ་སྒྲ་ཛར་ཛོར་
བཅས་མཉམ་དུ་འདྲེས་ནས་འུར་ཟིང་ངེར་གནས།
གཅུང་མོ་ཁོའི་པུས་མོའི་སྟེང་དུ་བསྡད་ཡོད་ཅིང་། པང་དུ་བཏབ་པས་ཚ་ཆིལ་ཆིལ་
དང་དངངས་ཤིང་འཚབ་པའི་གདོང་མདོག་ཤར་བ་ཁོས་ཚོར་བ་དང་། ཁོས་གཞན་གྱིས་
ཐོས་པར་དོགས་ནས་མོས་ཐོས་ཐུབ་ཙམ་གྱི་སྐད་གདངས་ཤིན་ཏུ་དམའ་པོས། “ཆག་སྒོ་
གཡོས་སོང་། ང་རང་གཉིས་ཀྱིས་ལས་ངན་པ་ག་འདྲ་ཞིག་བྱས་མ་སོང་ངམ” ཞེས་བཤད།
360

མགུལ་རྒྱན།
དེ་མ་ཐག་ཏུ་མོའི་མིག་མཐར་མཆི་ཞགས་འཁྱིལ་ཞིང་ཚིག་འཁྱོར་ལ་མ་འཁྱོར་ངང་།
“འདི་ངས་ནོར་བ་རེད་པས” ཞེས་སྨྲས།
འོན་ཏེ་ཁོས་གློ་བུར་དུ “བྱས་ན། ཁོ་ཚོ་ཚང་མ་གྲོངས་ཚར་སོང་ངམ” ཞེས་དྲིས།
“ཁོ་ཚོ་ཚང་མ་གྲོངས་སོང་།”
“པ་ལགས་དང་། ཨ་མ་ལགས་དང་། གཅེན་པོ་གསུམ་ཀ་གྲོངས་སོང་ངམ།”
“ངས་ད་གིན་རང་ལ་ལབ་པ་ཡིན། གསུམ་ཀ་ཟླ་བ་གཅིག་གི་ནང་དུ་གྲོངས་སོང་།
ང་གཅིག་པུ་ལུས་ནས་གྱོན་གོས་རྙིང་རུལ་ཁ་ཤས་མ་གཏོགས་གང་ཡང་ལྷག་མ་སོང་། ཁོང་
གསུམ་པོ་ན་དུས་སྨན་བཅོས་རིམ་གྲོ་དང་སྨན་ཉོས་པའི་དངུལ་དང་དུར་འཇུག་བྱས་པའི་
འགྲོ་གྲོན་ཆད་ཡོད་སྟབས། ངས་བུན་ཚབ་ཏུ་ཁྱིམ་ཆས་སྤྲོད་དགོས་བྱུང་།”
“རྗེས་སུ་རང་གིས་ཀྱང་ངོ་ཤེས་པའི་སྦྱིན་བདག་རྐང་ཀྱོག་ག་ཤེའི་ཁྱིམ་དུ་ང་ཁོལ་མོ་
བྱེད་པར་ཕྱིན་པ་ཡིན།དེ་དུས་ང་ལོ་བཅོ་ལྔ་ལས་སོན་མེད། རང་འགྲོ་དུས་ང་ལོ་བཅུ་བཞིར་
སླེབས་ཡོད་པ་མ་རེད། ང་རང་ལོ་ཆུང་དྲགས་ནས་ཟ་རི་ཟི་རི་ཚ་ཐག་ཆོད་རྐྱེན་ང་དང་ཁོའི་
བར་ལུས་འབྲེལ་བྱུང་སོང་། དེ་ནས་ངས་ཡང་གཞུང་དཔང་བ་ཞིག་གི་ཁོལ་མོ་བྱས་པ་ཡིན།
ཁོས་ཀྱང་ང་ལ་ཚུལ་མིན་བྱས་ཏེ་ཧ་ཧྥོར་འཁྲིད་ནས་ཁང་པ་ཞིག་གཡར་སོང་། ཡུན་རིང་མ་
སོང་བར་ཁོ་ལོག་ཡོང་མཁན་མི་འདུག ཉི་མ་གསུམ་བསྟུད་མར་ཟ་རྒྱུ་མེད་ལ་ལས་ཀ་ཡང་
མ་རག་པས་བུ་མོ་མང་པོ་དང་འདྲ་བར་གཞང་ཁང་ལ་ཕྱིན་པ་ཡིན། ང་ཡང་ས་ཆ་མང་པོར་
སླེབས་མྱོང་ལ་འཇིག་རྟེན་གྱི་གནས་ལུགས་མང་པོ་མཐོང་མྱོང་། རུ་ཨེན་དང་། ཨེ་ཧྥུ་རོད་
དང་། ལི་ལེÚདང་། བྷོར་ཏོ་དང་། ཕེར་ཕི་ཉི་ཨན། ཉི་སི་དང་། ད་དུང་མིག་སྔར་ང་གནས
སའི་མཱ་སེ་བཅས་ཚང་མ་བཙོག་པ་སྐྱུག་བྲོ་པོ་ཤ་སྟག་རེད་བཞག”
མིག་ཆུ་དང་སྣ་ཆུས་མོའི་གདོང་བརླན་པར་བྱས་ཤིང་ཁའི་ནང་དུ་འཛུལ།
[1]ལི་ལེ་ནི་ཧྥ་རན་སིའི་བྱང་ཕྱོགས་ཀྱི་བཟོ་ལས་གྲོང་ཁྱེར་གལ་ཆེན་ཞིག་གོ།
361

འཛམ་གླིང་རྩོམ་རིག་གྲགས་ཅན་བོད་འགྱུར་དཔེ་ཚོགས།
དེ་ནས་མོས། “ངའི་བསམ་པར་ཁྱོད་ཀྱང་གྲོངས་པ་རེད་བསམས་བྱུང་། ངའི་སད་ལེ་
སི་ཐིན་ཤ་ཚ་རྒྱུ་ཁྱེད” ཅེས་བཤད།
“ངས་རང་ངོ་ཁྱོན་ནས་ཤེས་མ་བྱུང་། དེ་དུས་རང་ཆུང་ཆུང་ཆུང་དེ་འདྲ་རེད། ད་ཆ་
ཆེན་པོ་འདི་འདྲ་ཆགས་འདུག ཡིན་ན་ཡང་རང་གིས་ཀྱང་ང་ངོ་མ་ཤེས་པ་ག་རེ་བྱས་པ་
རེད" ཅེས་ཁོས་དྲིས།
མོས་འུ་ཐུག་ཐབས་ཟད་ངང་ལག་བརྡ་ཞིག་བྱས།
“ངས་མཐོང་མྱོང་བའི་ཕོ་སྐྱེས་མང་ཐག་ཆོད་ནས་ཕོ་སྐྱེས་ཐམས་ཅད་ངའི་མིག་
ངོར་བཟོ་ལྟ་གཅིག་པ་གཅིག་རྐྱང་དུ་མཐོང་བགྱི་འདུག”
ཁོས་མུ་མཐུད་དེ་མོའི་གདོང་ལ་ལྡིར་ནས་ལྟ་བཞིན་དུ་སེམས་པ་འཁྲུག་ནས། ཉེས་
རྡུང་འཁེལ་བའི་ཕྲུ་གུ་ལྟར་འོ་དོད་དང་ངུ་ཅོར་ཆེན་པོ་བྱེད་རྒྱུ་བྱུང་ན་ཅི་མ་རུང་སྙམ། ཁོས་
སྔར་བཞིན་པུས་མོའི་སྟེང་ལ་མོ་སྡོད་དུ་བཅུག་པ་དང་། བགྲད་པའི་ལག་གཉིས་མོའི་སྒལ་
པའི་སྟེང་དུ་བཞག་ཅིང་། ཁོས་གཡས་ལྟ་གཡོན་ལྟ་བྱས་མཐར་མོ་ནི་ཁོའི་གཅུང་མོ་ཆུང་
ཆུང་དེ་ཡིན་པ་ངོ་ཆོད་པ་རེད། ཁོ་རྒྱ་མཚོར་འཁྱར་ཤུལ་གྱི་རིང་ལ་མོ་ཕ་ཡུལ་དུ་ལུས་པ་མ་
ཟད། མི་དེ་གསུམ་གྱི་ནད་གཡོག་དང་འདས་འཇུག་བྱེད་དགོས་བྱུང་བ་རེད། དེས་ན་ཁོས་
གློ་བུར་དུ་གྲུ་པའི་ལག་པ་ཆེན་པོ་དེ་ཟུང་གིས་སླར་རྙེད་པའི་ངོ་གདོང་དེར་འཆང་བཞིན་
ཤ་རུས་གཅིག་པའི་སྤུན་ཉེར་ཇི་ལྟར་འོ་བྱེད་པ་དེ་བཞིན་དུ་འོ་སྦྱར་བ་དང་། ཕོ་སྐྱེས་ཁོ་
ནར་མངའ་བའི་ངུ་ངག་གི་གདངས་ཀྱིས་ཆོ་ངེ་དང་འཁུན་སྒྲ་སྒྲོག་པ་ནི་རྒྱ་མཚོའི་རླབས་
བཞིན་དལ་བུར་མགྲིན་པའི་ནང་དུ་འཕྱུར་ཡོང་བས་ཨིག་སྒྲ་སྒྲོག་པ་ལྟར་དུ་སྣང་ངོ་། །
ཁོས་ལབ་བེ་ལོབ་བེར། “རང་རེད་འདུག་གོ །ད་བྱེད་དུས་རང་རེད་འདུག་གོ །ཧྥུ་
རོན་སོ་ཝ་སི།ངའི་ཧྥུ་རོན་སོ་ཝ་སི" ཞེས་བཤད།
ཁོས་ཧོབ་སྟེ་ཡར་ལངས་ནས་འཇིགས་རུང་སྐད་ཀྱིས་ངན་སྨྲས་བྱེད་མགོ་ཚུགས་པ་
362

མགུལ་རྒྱན།
དང་། ཁུ་ཚུར་བསྒྲིལ་ནས་སྒྲོག་ཙེར་ཤེད་ཀྱིས་བརྡབས་པས་གྷི་ལ་སི་འཕར་ཏེ་ས་ལ་ལྷུང་
ནས་ཧྲུག་ཆག་ཕྱིན། ཁོས་མདུན་ལ་གོམ་པ་གཉིས་གསུམ་ཕྱིན་ནས་འཁྱར་འཁྱོར་ཐེངས་
འགའ་བྱས་རྗེས། ལག་པ་གཉིས་བརྐྱངས་ཏེ་ཁ་བུབ་ལ་ལོག་ནས་འགྱེལ། ཁོས་འགྲེ་ལྡོག་
རྒྱག་བཞིན་ཧུ་ཤུ་དིར་དིར་ངང་ས་ལ་ཁུ་ཚུར་དང་རྡོག་ཤད་གང་བྱུང་དུ་གཞུ་བ་དང་།
དབུགས་ཆད་ཁར་ཇི་ལྟར་སྒྲོག་པའི་འཁུན་སྒྲ་དེ་འདྲ་སྒྲོག་པར་བྱེད།
ཁོའི་རོགས་ཟླ་ཚང་མས་ཁོ་ལ་ལྟ་བཞིན་གད་མོ་བགད།
དེའི་ཁྲོད་ཀྱི་གཅིག་གིས། “ཁོང་རབ་ཏུ་བཟི་བཞག” ཅེས་བཤད།
གཞན་ཞིག་གིས། “ཁོང་ཡུད་ཙམ་ཉལ་དུ་བཅུག་ན་ཡག་བགྱི་རེད། འདི་འདྲ་བྱས་ཏེ་
ཕྱི་ལ་ཕྱིན་ན་མིས་བཟུང་ནས་བཙོན་དུ་འཇུག་ངེས་རེད” ཅེས་བཤད།
ཁོའི་གོས་ཁུག་གི་ནང་དུ་ད་དུང་དངུལ་ཡོད་སྟབས། ཚོང་འཛིན་མས་ཁོ་ལ་ཉལ་ཁྲི་
གཅིག་སྤྲོད་རྒྱུར་མོས་མཐུན་བྱས་པས་ན། ར་བཟི་ནས་བརྟན་པོར་མི་ཚུགས་པའི་རོགས་
ཟླ་དེ་ཚོས་ཁོ་པ་བཀྱག་སྟེ་རྡོ་སྐས་གུ་དོག་པོ་བརྒྱུད་ནས་ད་གིན་ཁོ་ལ་སྣེ་ལེན་བྱེད་མཁན་
བུ་མོ་དེའི་ཁང་པར་དྲུད་ནས་ཕྱིན། བུ་མོ་དེས་ཀྱང་སྡིག་པ་གསོག་སའི་ཉལ་ཁྲི་དེའི་ཟུར་
གྱི་ཁྲིའུ་ཞིག་གི་སྟེང་དུ་བསྡད་དེ། ཁོ་དང་མཉམ་དུ་ཉིན་གཉིས་པའི་ཞོགས་པ་བར་ངུས་
ནས་བསྡད།
363

འཛམ་གླིང་རྩོམ་རིག་གྲགས་ཅན་བོད་འགྱུར་དཔེ་ཚོགས།
མགུལ་རྒྱན།
མོ་པེ་སན་ཐེ་ཡི་སྒྲུང་ཐུང་བདམས་བསྒྲིགས།
[ཧྥ་རན་སི] མོ་པེ་སན་ཐེས་བརྩམས།
ཕུན་ནོར་གྱིས་རྒྱ་ཡིག་ནས་བསྒྱུར།
མཚོ་སྔོན་མི་རིགས་དཔེ་སྐྲུན་ཁང༌།
སྡོད་གནས། མཚོ་སྔོན་ཞིང་ཆེན་ཟི་ལིང་གྲོང་ཁྱེར་ཐུན་རིན་ལམ་སྒོ་ཨང10པ། (810001)
འགྲེམས་སྤེལ་ཁ་པར།/0971- 6123221 འདྲི་རྩད་ཁ་པར། /0971-6138933
E-mail/qhmzcbs@sohu.com དྲ་གནས། www.qhmzcbs.com
གཙོ་སྒྲིག་པ་དང་ཇུས་འགོད་པ། བསོད་ལོ།
རྩོམ་སྒྲིག་འགན་འཁུར་པ། བཀྲ་ཤིས་དབང་མོ།
མདུན་ཤོག་འཆར་འགོད་པ། ཝང་ཅིན།
དཔར་སྐྲུན་འགན་ལེན་པ། ཀྲའོ་རུང་ཉན།
འགྲེམས་སྤེལ། མཚོ་སྔོན་མི་རིགས་དཔེ་སྐྲུན་ཁང་པར་སྐྲུན་འགྲེམས་སྤེལ་པུའུ།
བརྒྱུད་འཚོང༌། མཚོ་སྔོན་ཞིང་ཆེན་ཞིན་ཧྭ་འགྲེམས་སྤེལ(ཚོགས་པ)ཚད་ཡོད་ཀུང་སི།
པར་འདེབས། ཧྲེན་ཀྲེན་ཧྭ་ཞིན་ཚོན་པར་པར་བཟོ་ཚད་ཡོད་ཀུང་སི།
དེབ་ཚད། 720mmx1000mm 1/16 ཡིག་གྲངས། ཁྲི30
དཔར་ཤོག 24.25
པར་གཞི། 2020ལོའི་ཟླ12པར་པར་གཞི་དང་པོ་བསྒྲིགས།
དཔར་ཐེངས། 2020ལོའི་ཟླ12པར་དཔར་ཐེངས་དང་པོ་དཔར།
དཔེ་རྟགས། ISBN978-7-5420-3632-2 རིན་གོང་། སྒོར58.00
པར་དབང་འདི་གར་ཡོད་པས་པར་བཤུས་བརྒྱབ་ན་ཁྲིམས་ཆད་ཕོག
(ཤོག་ངོས་ཆད་ནོར་སློག་སྐྱོན་གང་རུང་ཡོད་ཚེ་པར་ཁང་ལ་འབྲེལ་གཏུག་བྱོས)

འཛམ་གླིང་རྩོམ་རིག་གྲགས་ཅན་བོད་འགྱུར་དཔེ་ཚོགས། ༼དེབ20༽
《ལྕམ་ཆུང་བྷོ་ཝ་རིའི་གཏམ་རྒྱུད》
《ཅ་ཅོ་དང་ཁོང་ཁྲོ》
《འཇིག་རྟེན་འདི་རྒུད་པའི་གཡང་དུ་ལྷུང》
《གྲོ་ཞིང་ཁའི་སྲུང་མ》
《ལོ་བརྒྱའི་ཁེར་རྐྱང》
《ཤོག་བྱའི་རྗེས་སྙེག་མཁན》
《ཡིག་འབྲུ་དམར་པོ》
《དུང་ཟླ་དང་དོང་ཙེ་དྲུག》
《རླུང་ཁའི་རི་ཁྱིམ》
《ཐེག་པར་དཀའ་བའི་ཚེ་སྲོག་གི་ཡང་བ》
《གཟུགས་འགྱུར་ཟིན་ཐོ》《ཁཱ་ཧྥུ་ཁ་ཡི་སྒྲུང་གཏམ་ཐུང་འབྲིང་བདམས་བསྒྲིགས)
《དབྱིན་སྒོར་ཁྲི་བརྒྱ་ཤོག་མ》 (མ་ཁུ•ཐོ་ཝུན་གྱི་སྒྲུང་ཐུང་བདམས་བསྒྲིགས)
《མདོག་འགྱུར་ད་བྱིད》(ཆི་ཧོ་ཧྥུ་ཡི་སྒྲུང་གཏམ་ཐུང་འབྲིང་བདམས་བསྒྲིགས)
《རྒྱུས་མེད་པའི་བུད་མེད་ཅིག་གི་འཕྲིན་ཡིག》(ཟི་ཝེ་ཀི་ཡི་སྒྲུང་གཏམ་ཐུང་འབྲིང་བདམས་བསྒྲིགས)
《མའེ་ཆིའི་ལེགས་སྐྱེས》(ཨའོ•ཧིན་ལི་ཡི་སྒྲུང་ཐུང་བདམས་བསྒྲིགས)
《འབྲོག་སྟོང་གི་འབོད་སྐད》(འཇེག•ལོན་ཏོན་གྱི་སྒྲུང་གཏམ་ཐུང་འབྲིང་བདམས་བསྒྲིགས)
《ལུའོ་ཧྲེང་སྒོ་མོ》(ཅེ་ཁྲོན་ལུང་ཀྲེ་ཅེ་ཡི་སྒྲུང་གཏམ་ཐུང་འབྲིང་བདམས་བསྒྲིགས)
《བྱི་ལ་ནག་པོ》(ཨའེ་ལུན•ཕུ་ཡི་སྒྲུང་ཐུང་བདམས་བསྒྲིགས
《མགུལ་རྒྱན》(མོ་པེ་སན་ཐེ་ཡི་སྒྲུང་ཐུང་བདམས་བསྒྲིགས)
《ཁཱར་མེན》 (མེ་རི་སྣེ་ཡི་སྒྲུང་གཏམ་ཐུང་འབྲིང་བདམས་བསྒྲིགས)

世界文学名著藏译工程(共20部)
《包法利夫人》
《喧哗与骚动》
《瓦解》
《麦田里的守望者》
《百年孤独》
《追风筝的人》
《红字》
《月亮和六便士》
《呼啸山庄》
《生命中不能承受之轻》
《变形记》 (卡夫卡中短篇小说选)
《百万英磅》 (马克・吐温短篇小说选)
《变色龙》 (契诃夫中短篇小说选)
《一个陌生女人的来信》 (茨威格中短篇小说选)
《麦琪的礼物》 (欧・亨利短篇小说选)
《荒野的呼唤》 (杰克·伦敦中短篇小说选)
《罗生门》 (芥川龙之介中短篇小说选)
《黑猫》 (爱伦·坡短篇小说选)
《项链》 (莫泊桑短篇小说选)
《卡门》 (梅里美中短篇小说选)

项链
泊桑短篇小说
排] 莫泊桑 著
平罗 译
ISBN 978-7-5420-3632-2
9 787542036322">

